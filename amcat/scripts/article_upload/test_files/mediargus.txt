?1. Het compromis is springlevend

De Morgen, woensdag 30 november 2011, p. 23, 853w.

Het einde van het compromis is de titel van een boekje dat journalist Bart Eeckhout van De Morgen schreef en waarvan u een verkorte versie kon lezen in de krant van afgelopen weekend (DM 26/11). Het essay gaat in op de parallellen tussen de Vlaamse en Nederlandse politiek.  Eeckhout zoomt met name in op het succes van Geert Wilders (PVV) en Bart De Wever (N-VA) en ontwaart bij beide heren en hun partij een opvallend gelijkenis: een radicale afwijzing van het politieke establishment en in het ...


2. Na Mauro komt Jossef

De Standaard, dinsdag 29 november 2011, p. 13, 678w.

Een column van Youp van 't Hek doet het debat over de macht van Geert Wilders in Nederlandse politiek opnieuw opflakkeren.


3. de nakende revolutie. 'De oude politieke instituties zijn aan het instorten. Het gebeurt gewoon voor je ogen. Kijk naar België.'

De Morgen, zaterdag 26 november 2011, p. 26, 3751w.

Maurice de Hond weet het zeker: er komt een ingrijpende revolutie aan. Nog hoogstens drie tot vier jaar, en het is zover. "Wat we vandaag beleven", zegt De Hond (64), "is de eindfase van de westerse parlementaire democratieën. Stuiptrekkingen van een systeem dat zijn beste tijd heeft gehad." Voor wie iets over zieke - De Hond zou zeggen: terminale - democratieën wil weten, is ons land een interessante case. De Hond weet dat. In mei 2010 was hij te gast in het praatprogramma Phara.


4. Het geval-België en het einde van het compromis

De Morgen, zaterdag 26 november 2011, p. 49, 2731w.

Theater. Zo heette het deze week aangekondigde ontslag van Elio Di Rupo (PS) als formateur. Met een licht homofobe omschrijving wordt de Franstalige socialist neergezet als een drama queen. Alsof dit soort schijnvertoningen er nu eenmaal bijhoren, en iedereen straks weer even gezellig mee aan tafel schuift.  Mocht het al theater zijn, dan is het een strategie die niet meer functioneert. Na ruim 520 dagen zonder regering weten wij Belgen tenminste dit: de oude rituelen van compromisvorming - ...


5. Bart Eeckhout ('De Morgen') schrijft rapport voor Nederlandse journalisten

De Morgen, woensdag 23 november 2011, p. 2, 207w.

Bart Eeckhout, chef cultuur bij deze krant, heeft in opdracht van Nieuwspoort, het genootschap voor politieke verslaggeving in Nederland, een rapport opgesteld over politiek en media. Nieuwspoort besteedt die 'rapportage', die de vorm heeft van een politiek essay, jaarlijks uit. Het is nog maar de eerste keer dat een buitenlandse verslaggever de taak krijgt. Vorig jaar werd de functie nog bekleed door de bekende Nederlandse journalist Joris Luyendijk, die zijn bevindingen neerschreef in het ...


6. Een huis, een tuin  en een barbecue

De Standaard, vrijdag 18 november 2011, p. 7, 871w.

Zeven jaar geleden verhuisde journalist Tom Vandyck naar de Verenigde Staten. In Amerika zoals het is vertelt hij over zijn inburgeringproces,  de recente geschiedenis  en het politieke klimaat in zijn tweede land.


7. Pleidooi voor onzuiverheid

De Standaard, vrijdag 18 november 2011, p. 6, 447w.

In Mijn nieuwe vaderland bundelt Ramsey Nasr een selectie uit de gedichten die hij tweeënhalf jaar lang schreef als Nederlands Dichter des Vaderlands. Die titel leverde niet alleen poëzie op, maar ook een kijk op een veranderend vaderland, en navenante polemieken.


8. Artikel zonder titel

De Standaard, vrijdag 18 november 2011, p. 6, 2607w.

Dichter des Vaderlands: het is onbezoldigd. Bovendien houdt Ramsey Nasr niet van stilzitten. En dus dook hij de jongste tijd op als gelegenheidsreporter voor Canvas, als boegbeeld van de culturele wereld tegen de keiharde besparingen van het kabinet-Rutte, als undercoverinterviewer van Ai Weiwei en straks als acteur in een film van Peter Greenaway. In België komt Nasr niet vaak meer - 'geen tijd, helaas' - en dan doet zelfs een gesprek in de lobby van een banaal Brussels hotel even deugd.


9. 'Waarover zeuren we eigenlijk?'

De Standaard, vrijdag 18 november 2011, p. 4, 2669w.

Toen Ramsey Nasr Antwerpens stadsdichter werd, klonk gemopper: een Palestijnse Hollander? Enkele gedichten later werd hij omarmd. In het Nederland van Mark Rutte en Geert Wilders laat de liefde voor de Dichter des Vaderlands wat langer op zich wachten. In 'Mijn nieuwe vaderland. Gedichten van crisis en angst' schrijft hij zijn woede over de woede van zich af.


10. KORT

De Morgen, vrijdag 18 november 2011, p. 16, 288w.

Bij het Comité voor de Mensenrechten van de VN in Genève hebben drie Marokkaanse Nederlanders een klacht ingediend tegen Nederland. Ze vinden dat ze onvoldoende zijn beschermd tegen "haatzaaien op grond van religie en ras", waarmee ze doelen op uitlatingen van PVV-leider Geert Wilders. Het drietal voelt zich in de steek gelaten na de vrijspraak door de rechtbank in de zaak tegen de PVV'er. (ANP) In het zuiden van de VS hebben in de nacht van woensdag op donderdag enkele stormen aan minstens ...


11. Euro versus gulden

De Standaard, maandag 14 november 2011, p. 17, 154w.

Een terugkeer naar de gulden, zoals de populistische Partij voor de Vrijheid (PVV) voorstelt, valt bij 32 procent van de Nederlanders in goede aarde. Van de PVV-kiezers wil zelfs 72 procent af van de euro. PVV-leider Geert Wilders verklaarde eind vorige week op zoek te zijn naar een onderzoeksbureau om het scenario van een herinvoering van de gulden te bestuderen. Als zo zou blijken dat Nederland baat heeft bij het opgeven van de euro, dan wil hij een referendum over het onderwerp.


12. Euro of gulden

De Standaard, zaterdag 12 november 2011, p. 32, 68w.

De PVV van Geert Wilders laat onderzoeken of Nederland beter de euro weer kan inruilen voor de gulden. 'Natuurlijk kost dat geld, maar ik wil weten of een terugkeer naar de gulden ons op termijn juist niet meer oplevert', aldus Wilders tegen De Telegraaf. Als blijkt dat Nederland baat heeft bij een terugkeer naar de gulden, dan moet hierover volgens hem een referendum worden gehouden.


13. Mauro mag studievisum aanvragen

De Morgen, woensdag 9 november 2011, p. 16, 254w.

Mauro mag studievisum aanvragen Amsterdam l De Nederlandse Kamer keurde een motie goed die de Angolese Mauro Manuel toelaat om in Nederland een studievisum aan te vragen. Normaal moest de jongen dat visum vanuit zijn geboorteland aanvragen. Vorige week stemde het Nederlandse parlement tegen moties om Mauro een verblijfsvergunning te geven. Mauro is een achttienjarige Angolese jongen die al acht jaar in Nederland verblijft bij een Limburgs pleeggezin.


14. 'Ik weet het niet en zal het nooit weten'

De Morgen, zaterdag 5 november 2011, p. 44, 3306w.

De Nederlandse ex-minister en schrijver wordt 80 'Ik weet het niet en zal het nooit weten' De oorlog heeft hem zeer getekend: 'Als we iemand voor het eerst ontmoeten, stellen mijn vrouw en ik elkaar achteraf soms de vraag: zou je in de oorlog je leven aan hem toevertrouwd hebben?' Nog tien dagen en dan is Jan Terlouw 80. In Nederland is hij ex-politicus, in Vlaanderen blijft hij toch vooral schrijver van jeugdboeken. Bij zijn verjaardag verschijnt Hoed u voor mensen die iets zeker weten.


15. 'We zijn ons eigen verval zat'

De Morgen, donderdag 3 november 2011, p. 32, 1871w.

Ramsey Nasr bundelde zijn werk als Dichter des Vaderlands en dat ging in Nederland niet onopgemerkt voorbij 'We zijn ons eigen verval zat' Poëzie heeft het niet onder de markt. In Nederland doet Mijn nieuwe vaderland van Dichter des Vaderlands Ramsey Nasr wel stof opwaaien. De bundel bevat dan ook meer dan zomaar een verzameling gedichten. Door SARA BERKELJON 'Ramsey Nasr je bent zelf een fascist en ook nog een nep-Nederlander. Man, flikker op naar de zandbak waar je vandaan komt want vuil ...


16. Laatste optie  is studievisum

De Standaard, woensdag 2 november 2011, p. 15, 410w.

De Nederlandse Tweede Kamer heeft tegen een verblijfsvergunning voor de Angolese Mauro Manuel (18) gestemd. De optie die voor Mauro overblijft, is de aanvraag van een studievisum.


17. Mauro moet weg, maar mag misschien ook blijven

De Morgen, woensdag 2 november 2011, p. 11, 1064w.

Asielzoeker Mauro Manuel verscheurt Nederland, en het CDA nog het meest Mauro moet weg, maar mag misschien ook blijven Brussel l Zeker, Nederland is verhard en Nederland is verrechtst. Maar als het over Mauro Manuel (18) gaat, toont het land zijn hart. Liefst 66 procent van de Nederlanders vindt dat hij moet blijven. Toch besloot de Tweede Kamer gisteren dat hij moet vertrekken, terug naar zijn geboorteland Angola. Wat niet wil zeggen dat hij het compromis lijkt haast Belgisch ook echt moet ...


18. Mauro en deFarizeeërs

De Standaard, maandag 31 oktober 2011, p. 18, 1236w.

Ook het voorbije weekend bleven onze noorderburen helemaal in de ban van de 18-jarige jongen die dreigt te worden uitgewezen naar Angola. Morgen wordt over zijn lot beslist.


19. Nederlands CDA vergroot verwarring rond Angolese asielzoeker

De Morgen, maandag 31 oktober 2011, p. 16, 504w.

Nederlands CDA vergroot verwarring rond Angolese asielzoeker BRUSSEL l In Nederland leeft de 18-jarige Angolese asielzoeker Mauro nog altijd in onzekerheid. Zijn geplande uitwijzing door CDA-minister Gerd Leers werd vrijdag gedwarsboomd door dissidenten in zijn fractie, die de kwestie aankaartten op een partijcongres zaterdag. Hun salomonsoordeel bracht enkel meer verwarring. Intussen keldert de regeringspartij in de peilingen. Hoop had het Mauro-kamp.


20. Hoe de N-VA de Joden opvrijt

De Standaard, zaterdag 29 oktober 2011, p. 26, 2529w.

In het Antwerpse nek-aan-nekgevecht tussen uittredend burgemeester Patrick Janssens en uitdager Bart De Wever telt elke stem. In een mum van tijd vervelde de Nieuw-Vlaamse Alliantie tot de trouwste pleitbezorger van de Joodse gemeenschap. Politieke tegenstanders slaan de mouwvegerij verbluft, maar vol afgunst gade.


21. Uitwijzing Angolese jongen verdeelt Nederlandse politiek

De Morgen, zaterdag 29 oktober 2011, p. 13, 744w.

Tweespalt over lot achttienjarige Mauro Manuel vormt grote splijtzwam in regeringspartij CDA Uitwijzing Angolese jongen verdeelt Nederlandse politiek Brussel l De Nederlandse politiek ruziet over het lot van Mauro Manuel, een Angolese jongen die na zijn achttiende verjaardag terug moet naar zijn thuisland. Negen jaar al woont hij in een Nederlands pleeggezin en hij is vervreemd van zijn geboorteland. Door de verdeeldheid in regeringspartij CDA wordt vandaag op hun partijcongres beslist over ...


22. 'Een bestseller is per definitie verdacht'

De Morgen, zaterdag 29 oktober 2011, p. 46, 3394w.

Nederlandse succesauteur Herman Koch geniet van de waardering voor 'Het diner' en 'Zomerhuis met zwembad' 'Een bestseller is per definitie verdacht' Zijn boeken zijn niet aan te slepen, het geld stroomt binnen. Bestsellerauteur Herman Koch is door het succes van Het diner en Zomerhuis met zwembad op zijn 58ste een rijk man. En dat is even wennen. 'Als ik een paar schoenen zie of een petje dat me bevalt, zegt mijn zoon van zeventien: 'Dat kun je toch gewoon nemen, pa. Je hebt geld zat.


23. N-VA is geen partij van populisten

De Morgen, zaterdag 29 oktober 2011, p. 1, 599w.

Studie VUB: partij Bart De Wever trekt niet meer populistische kiezers dan traditionele partijen N-VA is geen partij van populisten brussel l N-VA en LDD zijn geen populistische partijen. Vlaams Belang en PVDA zijn dat wel. Maar kiezers van alle politieke partijen in Vlaanderen zijn nagenoeg even vatbaar voor uitspraken als 'ministers zouden zich beter meer onder het gewone volk begeven'. Dat blijkt uit een sociologische studie bij 2.000 Vlamingen.


24. Waarom moet Mauro weg?

De Standaard, vrijdag 28 oktober 2011, p. 18, 633w.

De uitwijzing van een achttienjarige, perfect geïntegreerde jongen beroert  de Nederlandse gemoederen  en brengt  de christendemocraten weer in een lastig parket.


25. Nederland wijst  jonge Angolees uit

De Standaard, vrijdag 28 oktober 2011, p. 3, 60w.

De uitwijzing van een achttienjarige, perfect geïntegreerde jongen beroert Nederland. Mauro Manuel kwam acht jaar geleden als pleegkind in het Limburgse dorpje Oostrum terecht. Maar nu hij meerderjarig is geworden, moet hij van minister van Immigratie Gerd Leers (CDA) terug naar zijn geboorteland Angola. De oppositie zegt dat Leers zich laat opjutten door Geert Wilders.


26. Rita Verdonk stapt  uit de politiek

De Standaard, zaterdag 22 oktober 2011, p. 29, 159w.

Rita Verdonk, enkele jaren geleden nog een van de rijzende sterren van de Nederlandse politiek, stopt als politica. Dat maakte ze vrijdag bekend. Aanleiding zijn de tegenvallende resultaten van haar partij 'Trots op Nederland' bij de verkiezingen. Rita Verdonk maakte naam in de nationale Nederlandse politiek als minister voor Vreemdelingenzaken en Integratie in de twee regeringen-Balkenende. Verdonk uitte meermaals openlijk kritiek op de positie die haar toenmalige partij, de liberale VVD, ...


27. Nederland

De Morgen, zaterdag 22 oktober 2011, p. 16, 240w.

Nederland Rita Verdonk stapt uit politiek Rita Verdonk verlaat per direct de politiek. Ze maakte dat bekend in een interview met het televisieprogramma EenVandaag. De tegenvallende resultaten bij de verkiezingen blijken voor haar de reden voor deze stap. Het succes van de PVV (de partij van Geert Wilders) is volgens Verdonk mede een van de oorzaken dat haar partij Trots op Nederland (ToN) weinig stemmen kreeg. De leden van de partij moeten tijdens de ledenvergadering over vier weken ...


28. 'Een stad zonder cultuur gaat dood'

De Morgen, maandag 17 oktober 2011, p. 32, 1842w.

Voormalig tv-tycoon Joop Van den Ende is nu de grootste musicalproducent ter wereld 'Een stad zonder cultuur gaat dood' Amsterdam l Na een duizelingwekkend televisieavontuur met Endemol heeft de Nederlander Joop van den Ende (69) zich de laatste tien jaar ontwikkeld tot de musicalkoning van de wereld. Op 20 oktober gaat The Lion King in première in zijn theater in Madrid, de week daarop volgt Sister Act in Milaan, weer een week later Wicked in Scheveningen.


29. 'In België is het denken nog niet dood'

De Standaard, zaterdag 15 oktober 2011, p. 60, 1915w.

De filosoof krijgt niet altijd gelijk. Of toch niet meteen. Hans Achterhuis schreef een striemende kritiek op het neoliberalisme, maar de politieke praktijk gaat nog altijd de andere richting uit. Een gesprek over goede fraudeurs, eenzame economen en hoe de bankiersbonussen tot corruptie leiden.


30. 'Ik ging bijna zo ver als Anders Breivik'

De Morgen, dinsdag 11 oktober 2011, p. 13, 1389w.

Yehya Kaddouri, eerste Nederlander die veroordeeld werd onder nieuwe antiterreurwet, schrijft autobiografie 'Ik ging bijna zo ver als Anders Breivik' brussel l Zeven jaar geleden bedreigde hij Wilders en Ayaan Hirsi Ali, en beraamde hij een aanslag op de Israëlische ambassade. Daarmee schopte Yehya Kaddouri (24) het tot eerste veroordeelde Nederlander onder de nieuwe antiterrorismewetgeving. Vandaag heeft Kaddouri zich afgekeerd van zijn verleden. 'Ik was zo opgefokt, zo haatdragend.


31. Namens alle Nederlanders, Máxima incluis: bedankt

De Morgen, maandag 10 oktober 2011, p. 26, 1653w.

Bert Wagendorp en Wilma de Rek over de Vlaamse bijdragen aan de Nederlandse identiteit Namens alle Nederlanders, Máxima incluis: bedankt l de Volkskrant- redacteurs Bert Wagendorp en Wilma de Rek zijn de auteurs van de zopas verschenen Encyclopedie der Nederlanden, uitgegeven bij Atlas, met illustraties van Ien van Laanen. l Veel van het mooie dat Nederlanders met trots vervult, komt uit Vlaanderen. Wilma de Rek en Bert Wagendorp willen daar toch even dankjewel voor zeggen.


32. Van ambtenaar tot boksbal

De Standaard, zaterdag 8 oktober 2011, p. 22, 1021w.

Bussen worden met stenen bekogeld en treinpersoneel bespuwd. Maar ook hulpverleners en arbeidsconsulenten krijgen de volle laag van de 'net iets te mondige' burger. Vier slachtoffers getuigen van hoe het aanvoelt om in een ballenkraam te staan. 'Laten we toch maar niet overdrijven met die camera's.


33. 'Ik ben een meisje van alles of niets'

De Morgen, zaterdag 8 oktober 2011, p. 36, 2204w.

Schrijfster Eef Lanoye toert in haar rijdende huis door Vlaanderen en Nederland met de erotische bundel 'Sterrenogen' 'Ik ben een meisje van alles of niets' In haar mooiste wereld heeft ze twee minnaars en een minnares. Omdat seks toch troost. 'Op verschillende plekken iemand hebben, zou fijn zijn', zegt Eef Lanoye. Maar de mooiste wereld bestaat niet. Toch: 'Ik ben nooit zo gelukkig geweest als nu', zegt de schrijfster van Sterrenogen, een bundel erotische verhalen waarmee ze vanavond op ...


34. Den Haag keurt steunfonds goed

De Morgen, vrijdag 7 oktober 2011, p. 22, 528w.

Wisselmeerderheid in Tweede Kamer voor fonds dat euro moet redden Den Haag keurt steunfonds goed BRUSSEL l Zoals verwacht heeft ook de Nederlandse Tweede Kamer ingestemd met de uitbreiding van de bevoegdheden van het Europees noodfonds. De versterking ervan moet een verdere neerwaartse spiraal van de euro stoppen. Nederland wilde in geen geval het laatste van de zeventien eurolanden zijn dat het licht op groen moest zetten voor de omvorming van het EFSF (European Financial Stability Facility).


35. De messias die nooit kwam

De Standaard, woensdag 5 oktober 2011, p. 22, 757w.

Job Cohen, de man die de Nederlandse PvdA naar grote successen moest leiden, kan de verwachtingen niet inlossen. De kritiek op 'de brave bestuurder' klinkt almaar luider.


36. Rutte en Wilders ook op iPhone

De Standaard, dinsdag 4 oktober 2011, p. 17, 346w.

Premier Mark Rutte en PVV-leider Geert Wilders creëerden in Nederland een hype met hun 'Doe eens normaal, man!'-ruzie. Gebruikers van een iPhone kunnen het 'meningsverschil' zelf naspelen. De app 'Doe eens normaal, man!' heeft negen knoppen waaronder audiocitaten uit het bekende debat schuilen. Onder de vier Wilders-knoppen zijn uitspraken als 'Doe eens normaal, man!' en 'Ja wat ach!' te vinden, terwijl de vijf Rutte-knoppen citaten als 'Doe zelf normaal' en 'Tjonge jonge' bevatten.


37. Hans en Ton en Frans en John

De Morgen, dinsdag 4 oktober 2011, p. 22, 791w.

Bert Wagendorp over weggepeste homo's in het tolerante Nederland Hans en Ton en Frans en John l Bert Wagendorp is columnist bij de Volkskrant en twee-wekelijks voor De Morgen. l De PVV van Geert Wilders heeft het weggepeste homostel ontdekt als nieuw middel in de strijd tegen de oprukkende islamitische horden. Een tijdje geleden werd het homopaar Hans en Ton door jongeren van Marokkaanse komaf weggepest uit de Utrechtse wijk Leidsche Rijn. De burgemeester van Utrecht kwam er nog flink van in ...


38. Homo's wegpesten, een trend in Nederland?

De Standaard, zaterdag 1 oktober 2011, p. 31, 647w.

In Nederland maakten deze week homoparen bekend dat ze gingen verhuizen, weggepest door hun buren. Geert Wilders vraagt een parlementair spoeddebat.


39. Waarom lukt het nu wel?

De Standaard, zaterdag 1 oktober 2011, p. 42, 1162w.

De regeringsonderhandelingen zijn de voorbije weken in een stroomversnelling geraakt. Over cruciale zaken als BHV en de financieringswet is zelfs al een deelakkoord bereikt. Heeft die nieuwe evolutie alleen te maken met de verwijdering van de N-VA en het FDF, vraagt MARC HOOGHE zich af.


40. 'Geloven in te grote idealen is gevaarlijk'

De Morgen, zaterdag 1 oktober 2011, p. 46, 3022w.

Frits Bolkestein over wereldvreemde ideeën met rampzalige gevolgen 'Geloven in te grote idealen is gevaarlijk' Frits Bolkestein (78), de éminence grise van het Nederlandse liberalisme, heeft een lezenswaardig boek geschreven. De intellectuele verleiding betoogt dat radicale ideeën van intellectuelen, links en rechts, haast onveranderlijk grote rampen over de mensheid hebben afgeroepen. 'Voor zulke radicale intellectuelen moet je oppassen. Neem nu jullie Guy Verhofstadt.


41. Doe eens normaal, Nederland

De Morgen, donderdag 29 september 2011, p. 22, 781w.

Yves Desmet kijkt verbaasd naar de storm die een 'woordenwisseling' in Den Haag ontketent Doe eens normaal, Nederland l Yves Desmet is politiek commentator van deze krant. l Wat stelt 'doe eens normaal, man' voor wanneer je het vergelijkt met de woordenwisselingen in het Britse parlement, vraagt Yves Desmet zich af. Om eerst even oer-Nederlander Simon Carmiggelt te parafraseren: het grappige aan Vlamingen en Nederlanders is dat ze helemaal niets van elkaar begrijpen.


42. Zes weken bibberen voor de euro

De Morgen, donderdag 29 september 2011, p. 6, 343w.

Zes weken bibberen voor de euro Vandaag De Duitse Bondsdag stemt over de uitbreiding van het Europese noodfonds EFSF. Het is vooral uitkijken hoeveel steun bondskanselier Merkel krijgt van coalitiepartner FDP. Morgen Het Oostenrijkse parlement stemt over de uitbreiding van het EFSF. Volgende maandag De Europese ministers van Financiën (Ecofin) plegen in Luxemburg overleg over bijkomende crisismaatregelen. Midden volgende week Het Nederlandse parlement stemt over de uitbreiding van het EFSF.


43. Artikel zonder titel

De Standaard, maandag 26 september 2011, p. 21, 52w.




44. Wilders wordt even Erdogan

De Standaard, zaterdag 24 september 2011, p. 31, 201w.

De website van Geert Wilders werd gisteren korte tijd gehackt. Op geertwilders.nl was plots een afbeelding van de Turkse premier Erdogan te zien. Ene 'Septemb0x' zei achter het hacken te zitten. Hij noemde zichzelf een 'Turkse moslimhacker'. Alles wees erop dat de hacker boos was door de uitspraken van PVV-Kamerlid Raymond de Roon, die Erdogan in de Tweede Kamer een 'islamitische aap' had genoemd. Die kwestie leidde donderdag nog tot een flinke aanvaring tussen premier Rutte en Wilders (zie ...


45. 'Nederland heeft twee regeringen'

De Standaard, zaterdag 24 september 2011, p. 30, 822w.

Hoelang kan de Nederlandse gedoogconstructie nog effectief regeren? De vraag wordt prangend na het rondje schelden tussen premier Mark Rutte en zijn gedoogpartner  Geert Wilders.


46. 'Je moet een talent voor ondergeschiktheid hebben'

De Morgen, zaterdag 24 september 2011, p. 50, 2677w.

Jeroen Pauw en Paul Witteman schoten net seizoen zes van de beste late night show van de Lage Landen op gang 'Je moet een talent voor ondergeschiktheid hebben' Toen 'losbol' Jeroen Pauw (51) en keurige anchorman Paul Witteman (64) vijf jaar geleden van start gingen met hun dagelijkse talkshow, wisten de critici het zo net nog niet. Inmiddels maken ze met afstand de beste late night show van de Lage Landen, die ook in Vlaanderen goed wordt bekeken.


47. Op schoolreis  boven de Moerdijk

De Standaard, vrijdag 23 september 2011, p. 39, 557w.

De Nederlandse regering herontdekt haar buurlanden en nodigde daarom acht Vlamingen onder de veertig uit voor een kennismaking. Start in de residentie van de Nederlandse ambassadeur in Brussel, bezoek aan de haven van Rotterdam, vergadering met de Belgische ambassadeur en een Vlaamse vertegenwoordiger, bezoek aan PSV, vervolg in de Tweede Kamer, en een hele dag innovatie in Eindhoven. De rode draad van het bezoek: rapprochement. In de Tweede Kamer maakten we kennis met het nieuwe Nederland ...


48. Wilders tegen Rutte: 'Doe normaal man'

De Morgen, vrijdag 23 september 2011, p. 2, 223w.

Wilders tegen Rutte: 'Doe normaal man' Brussel l In de Nederlandse Tweede Kamer kwam het gisteren tot een bitse aanvaring tussen premier Mark Rutte (VVD) en zijn gedoogpartner Geert Wilders (PVV). Rutte verweet Wilders dat zijn partijgenoot Raymond de Roon de islamitische premier Erdogan vorige week een 'islamitische aap' had genoemd. Rutte nam daar "in de meest felle termen afstand" van, maar Wilders ontkende dat het zo gezegd was. Tussen beiden ontspon vervolgens een bitse ruzie.


49. 'Nederland bespaart gewoon te veel'

De Standaard, woensdag 21 september 2011, p. 15, 636w.

Nederland doet het economisch helemaal niet slecht, maar toch moet er keihard bezuinigd worden. Die boodschap heeft koningin Beatrix aan haar bevolking gegeven.


50. Nederland haalt broekriem aan

De Morgen, woensdag 21 september 2011, p. 16, 728w.

Regering van premier Mark Rutte verduidelijkt drastische besparingen voor burgers en overheid Nederland haalt broekriem aan BRUSSEL l In haar jaarlijkse troonrede heeft de Nederlandse koningin Beatrix de motivatie van het liberaal-christendemocratische minderheidskabinet verduidelijkt om de komende jaren 18 miljard euro te bezuinigen. Iedereen moet inleveren, van burgers tot ambtenaren, en ook het bank- en verzekeringswezen, 'in de vorm van een bankenbelasting vanaf 2012'.


51. 'Volkskrant'-columnist Arnon Grunberg stelt vast dat Geert Wilders het begrip 'linkse hobby's' nogal ruim interpreteert

De Morgen, dinsdag 20 september 2011, p. 27, 56w.

'De euro is al een linkse hobby genoemd, nog even en we krijgen te horen dat het kapitalisme een linkse hobby is.' 'Volkskrant'-columnist Arnon Grunberg stelt vast dat Geert Wilders het begrip 'linkse hobby's' nogal ruim ...


52. Nederland stelt hakbijlbegroting voor

De Morgen, dinsdag 20 september 2011, p. 15, 809w.

Minderheidskabinet van liberalen en christendemocraten voorspelt 'enkele zware en onzekere jaren' Nederland stelt hakbijlbegroting voor Brussel l In Nederland demonstreerden maatschappelijke organisaties tegen de 'sociale afbraak' van het VVD-CDA-minderheidskabinet. De snoeiharde begroting dreigt ook een splijtzwam te worden in de gedoogconstructie met de PVV van Geert Wilders. 'Op belangrijke onderwerpen zitten er melkwegstelsels tussen hen en ons.


53. Wordt Willem IV een lintjesknipper?

De Standaard, zaterdag 17 september 2011, p. 30, 1098w.

De kans dat de macht van de Nederlandse koning(in) ingeperkt wordt, groeit. In de aanloop naar Prinsjesdag is het debat daarover weer losgebarsten.


54. Wordt Willem IV een lintjesknipper?

De Standaard, zaterdag 17 september 2011, p. 30, 1107w.

De kans dat de macht van de Nederlandse koning(in) ingeperkt wordt, groeit. In de aanloop naar Prinsjesdag is het debat daarover weer losgebarsten.


55. Deense vrouwen aan de macht

De Morgen, zaterdag 17 september 2011, p. 13, 749w.

Eerste vrouwelijke premier staat voor moeizame onderhandelingen met twee vrouwelijke partijleiders Deense vrouwen aan de macht Brussel l In Denemarken heeft momenteel niet één vrouw het voor het zeggen, maar drie. De sociaaldemocraat Helle Thorning-Schmidt won de verkiezingen en wordt wellicht eerste vrouwelijke Deense premier. Maar de regeringsvorming belooft moeizaam te verlopen met twee partijen in het linkse blok die eveneens geleid worden door charismatische vrouwen en die, behalve hun ...


56. PvdA-kamerlid geeft Wilders gelijk

De Standaard, vrijdag 16 september 2011, p. 18, 330w.

Marokkaanse jongeren hebben 'een soort etnisch monopolie'  op straatoverlast, zegt PvdA-kamerlid Diederik Samsom.


57. De wraak van de jonge kneusjes

De Morgen, vrijdag 16 september 2011, p. 6, 1122w.

ANALYSE Hoe een jeugdige generatie politici dat onhaalbare B-H-V-akkoord dan toch kon sluiten De wraak van de jonge kneusjes Brussel l Alle rampspoedige analyses over het onvermogen van de nieuwe generatie politici kunnen de papiermand in. Als in een Revenge of the Nerds slaagden Alexander De Croo (Open Vld), Charles Michel (MR) en hun leeftijdsgenoten waar hun vaders faalden door een B-H-V-deal te sluiten. Toch blijft de vaststelling overeind dat compromissen nooit meer zullen zijn wat ze ...


58. Klaar met buitenlanders

De Standaard, donderdag 15 september 2011, p. 19, 682w.

De Denen stemmen vandaag voor een nieuw parlement. Na tien jaar zijn ze hun rechtse minderheidsregering, die bestuurt met  gedoogsteun van de Deense Volkspartij, beu.


59. 'Nederland is niet anti-Europees'

De Standaard, vrijdag 9 september 2011, p. 36, 1185w.

Nederland vraagt veel strengere sancties voor begrotingsuitspattingen. 'We willen de Grieken niet uit de euro gooien, maar net aan boord houden.


60. Ook kledingmerk Lacoste is slachtoffer van Breivik

De Morgen, vrijdag 9 september 2011, p. 16, 1359w.

Handelsmerken lijden publicitaire schade door associatie met terreurdaden Ook kledingmerk Lacoste is slachtoffer van Breivik BRUSSEL l Het Franse kledingmerk Lacoste heeft gevraagd om Anders Breivik niet langer in hun shirts te laten verschijnen. Mensen kijken immers al een tijdje anders naar de Lacostekleren sinds de Noorse massamoordenaar ermee in beeld is gebracht. Of hoe producten soms de pech hebben met het kwaad geassocieerd te worden. Door OLAF TEMPELMAN Stel dat de Noorse politie de ...


61. 'We moeten zwarte bladzijde omslaan'

De Morgen, donderdag 8 september 2011, p. 15, 1204w.

'We moeten zwarte bladzijde omslaan' Na de 9/11-aanslagen wilden Daisy Khan en haar echtgenoot, imam Feisal Abdul Rauf, nabij Ground Zero een islamitisch centrum met oecumenische ruimte oprichten. Zo wilden ze benadrukken dat de islam vreedzaam is. Maar dat werd verhinderd door christelijke extremisten uit de VS en Europa. 'We zagen het voorbije jaar helaas het beste en slechtste van Amerika'. door maarten rabaey De ochtend van de aanslagen op het WTC genoot Daisy Khan nog na van het ...


62. Park51 moet islamitisch gemeenschapscentrum worden

De Morgen, donderdag 8 september 2011, p. 15, 250w.

Park51 moet islamitisch gemeenschapscentrum worden 51 Park Place, vlak bij het 9/11-gedenkteken, wordt nu door vrome moslims gebruikt als gebedsplaats. Als het van projectontwikkelaar Sharif el-Gamal (37) afhangt zal Park51 binnen drie tot vijf jaar een bouwwerf zijn. "Het wordt een islamitisch gemeenschapscentrum, geïnspireerd op het Institut du Monde Arabe in Parijs", zegt hij. "Het moet een islamitisch instituut, gemeenschaps- en cultureel centrum worden dat openstaat voor iedereen.


63. Die schrijvers zijn net zo hypocriet als Shell

De Standaard, maandag 5 september 2011, p. 20, 956w.

Nederland is dit jaar gastland op de boekenbeurs in Peking. Amnesty International riep de afreizende Nederlandse schrijvers op om een speldje te dragen met aandacht voor de censuur in China. De schrijvers gaven aan die oproep geen gehoor. MARCEL MORING vindt zijn collega's labbekkakken.


64. UITGEPERST Kleine verhalen uit de grote internationale media van de voorbije week

De Standaard, zaterdag 3 september 2011, p. 38, 420w.

De Duitse ex-rapper Denis Mamadou Cuspert, met Deso Dogg als artiestennaam, is 'een groot gevaar voor de Duitse staatsveiligheid'. Dat beweert althans de New York Times. Cuspert zingt tegenwoordig islamitische religieuze liederen in het Duits, zogenaamde nasheeds. In zijn liedjes, video's en toespraken zou hij jongeren aanzetten tot haat. Zo luisterde de 21-jarige Kosovaar Arid Uka naar jihadistische liederen op zijn iPod toen hij begin maart op weg was naar de luchthaven van Frankfurt.


65. Quiz met asielzoekers laat Nederlanders onberoerd

De Morgen, zaterdag 3 september 2011, p. 11, 506w.

'Weg van Nederland' buitenbeentje in traditie van shock-tv Quiz met asielzoekers laat Nederlanders onberoerd Brussel l De wereldmedia, inclusief BBC en CNN, stonden op hun kop, maar Nederland zelf reageert met schouderophalen op de tv-quiz Weg van Nederland, waarin uitgeprocedeerde asielzoekers strijden om een geldprijs. Boven de Moerdijk zijn ze dan ook wel wat gewend als het op cynische humor en choquerende televisie aankomt. Door Bart Eeckhout "Het leven van asielzoekers is als een ...


66. Het briesje Guy Verhofstadt

De Morgen, zaterdag 3 september 2011, p. 19, 699w.

Het briesje Guy Verhofstadt Afgelopen zondag was Guy Verhofstadt bij ons drie uur lang op televisie. Hij was te gast in het programma Zomergasten van de VPRO, sinds jaar en dag elke zomer zes weken lang het dorpsplein van progressief Nederland. Het is een gouden formule: de Zomergast kiest zijn eigen televisiefragmenten, en intussen wordt hij door de ondervrager van dienst geïnterviewd. Verhofstadt zat nog maar net, en Jelle Brand Corstius had zijn eerste vraag nog maar juist geformuleerd, ...


67. 'Denk je nu echt dat ik een rund ben?'

De Standaard, zaterdag 27 augustus 2011, p. 28, 4151w.

Het zijn mannen van grote getallen: 800.000 stemmen, 200.000 boeken. Maar er is meer. Bart De Wever en David Van Reybrouck hebben een gezamenlijk verleden en eenzelfde roeping voor de res publica. De populairste politicus van Vlaanderen ontmoet de populairste non-fictieschrijver.


68. Artikel zonder titel

De Standaard, zaterdag 27 augustus 2011, p. 30, 4084w.

- Zeg eens, Bart: waarom zijn er in Vlaanderen zo weinig rechtse opiniemakers en intellectuelen? - Tja, daar vraag je zoiets, David. Omdat rechtse mensen andere dingen belangrijker vinden dan opiniestukken schrijven en dikke boeken lezen, zeker? - Wat dan wel? - Pffff, weet ik veel. Welvaart creëren, geld verdienen, tuinieren... - Tuinieren? - Da's toch een schone bezigheid? Chacun doit cultiver son jardin. Ik heb de hele namiddag gras afgereden. Met mijn tractorke.


69. Artikel zonder titel

De Standaard, zaterdag 27 augustus 2011, p. 32, 4084w.

- Zeg eens, Bart: waarom zijn er in Vlaanderen zo weinig rechtse opiniemakers en intellectuelen? - Tja, daar vraag je zoiets, David. Omdat rechtse mensen andere dingen belangrijker vinden dan opiniestukken schrijven en dikke boeken lezen, zeker? - Wat dan wel? - Pffff, weet ik veel. Welvaart creëren, geld verdienen, tuinieren... - Tuinieren? - Da's toch een schone bezigheid? Chacun doit cultiver son jardin. Ik heb de hele namiddag gras afgereden. Met mijn tractorke.


70. 'Ik ben als boer Leo:  wat brengt het op?'

De Standaard, zaterdag 27 augustus 2011, p. 3, 3333w.

Tien zondagavonden op rij zal 'Het goddelijke monster' Vlaanderen een spiegel voorhouden. De prestigeserie van Eén steunt op de boeken van Tom Lanoye. Een gesprek met de schrijver over literatuur en politiek, en dus ook over Vlaanderen, België, ideologie en respect. 'Schizofrenie is de beste partydrug van de nationalisten.


71. Hoelahoepen met Wouter Beke

De Standaard, vrijdag 26 augustus 2011, p. 6, 582w.

Waar is da feestje? Daar. En ook ginder. In de naam van de politiek wordt dit weekend ge-bmx't, geskatet en, jawel, gehoelahoept. Wat is nog de zin van ledendagen nu zoveel partijen ...


72. 'Ik ben maar een voetsoldaat'

De Morgen, maandag 22 augustus 2011, p. 25, 2228w.

VRT-reporter Rudi Vranckx (51) over zijn nieuwe programma en boek 'De vloek van Osama' 'Ik ben maar een voetsoldaat' Brussel l Tweeëntwintig jaar al brengt hij verslag uit van de brandhaarden van deze wereld: Rudi Vranckx. Dit jaar leidde hij voor De vloek van Osama, zijn nieuwe Canvasprogramma en boek over de wereld na 9/11, een nomadenbestaan langs de frontlinies van onze tijd. Op het scherm een modern Kuifje, ernaast een man die in een dolgedraaide wereld het liefst tot rust komt in Italië.


73. 'De islam heeft het bij het rechte eind'

De Morgen, zaterdag 20 augustus 2011, p. 25, 1912w.

Ex-MTV-veejay Kristiane Backer ruilde de glitter van de pop voor de diepgang van haar moslimgeloof 'De islam heeft het bij het rechte eind' In het begin van de jaren negentig was Kristiane Backer veejay voor MTV en presentator voor RTL 2. Overdag praatte ze videoclips aaneen, 's avonds zette ze de bloemen buiten met rocksterren als Mick Jagger en Jim Kerr. Toen ze zich in 1995 tot de islam bekeerde, waren haar dagen als tv-gezicht geteld. Binnenkort komt haar autobiografie uit.


74. Rutte excuseert zich voor 'rekenfout' van 50 miljard

De Standaard, zaterdag 13 augustus 2011, p. 27, 664w.

Premier Rutte gaat de Tweede Kamer zijn excuses aanbieden voor 'de rekenfout' die hij maakte over de Europese steun aan Griekenland.


75. 'We moeten onze vrijheid beschermen, niet onze veiligheid'

De Morgen, zaterdag 13 augustus 2011, p. 62, 3468w.

Ditmaal niet met politici, maar met academici en kunstenaars. Schrijver en filosoof Anthony Grayling is het boegbeeld van atheïstisch Engeland. Nederlander Paul Cliteur gaat met hem in gesprek. Over godsdienst, vrijheid van meningsuiting en multiculturalisme. 'Godsdienstkritiek moet absoluut kunnen, ook heftige.' 'We moeten onze vrijheid beschermen, niet onze veiligheid' e zitten in een kleine bibliotheek in de prestigieuze Londense Athenaeumclub, waar rechtsfilosoof A.C.


76. Zeeuw hield Hedwigepolder droog

De Morgen, donderdag 11 augustus 2011, p. 10, 174w.

Zeeuw hield Hedwigepolder droog BRUSSEL l Johan Robesin van de miniscule Partij voor Zeeland had een hand in het Nederlandse regeerakkoord over de ontpoldering van de Hedwigepolder. Maandag gaf het Statenlid dat toe. Robesin werd in de aanloop naar de Eerste Kamerverkiezingen van mei door premier Mark Rutte (VVD) en Geert Wilders (PVV) ontvangen. Dat deed toen heel wat wenkbrauwen fronsen, omdat Robesin zei dat hij bij die verkiezingen niet op de Onafhankelijke Senaatsfractie OSF zou ...


77. Anders Breivik heeft oorlogstaal van Wilders en co. doorgedacht

De Morgen, zaterdag 6 augustus 2011, p. 27, 985w.

Ian Buruma veroordeelt de gevaarlijke anti-islamretoriek van Europese populisten Anders Breivik heeft oorlogstaal van Wilders en co. doorgedacht l Ian Buruma is de Nederlands-Britse professor mensenrechten aan het New Yorkse Bard College. Zijn column verschijnt maandelijks in De Gedachte. l Zeggen dat de multiculturele samenleving mislukt is, daarmee is niets mis. Maar populisten in Europa zijn veel verder gegaan en zijn een gevaarlijke weg ingeslagen.


78. 'Verslaafd aan het debat'

De Standaard, woensdag 3 augustus 2011, p. 8, 323w.

De middenvinger van Laurette Onkelinx. Dat is de bekendste tweet tot nog toe van Luc Van Braekel. Toen het PS-kopstuk in het RTBF-programma 'Controverses' met haar middenvinger naar Danny Pieters (N-VA) zwaaide, zette Van Braekel als eerste screenshots op zijn twitteraccount. In geen tijd stonden ze overal op internet. Een rel was geboren. Van Braekel, een burgerlijk ingenieur van 53 uit Waregem, heeft twee schermen aan zijn PC hangen. Een voor het werk, een voor de tweets.


79. Kritiek op Geert Wilders zwelt aan

De Morgen, woensdag 3 augustus 2011, p. 11, 301w.

Kritiek op Geert Wilders zwelt aan Brussel l In Nederland groeit de druk op liberaal premier Mark Rutte om zijn 'gedoogcoalitiepartner' Geert Wilders op het matje te roepen. Wilders kreeg veel kritiek voor de polariserende toon die hij blijft gebruiken na de aanslagen in Noorwegen. Dader Anders Breivik liet zich namelijk inspireren door het PVV-gedachtegoed. Wilders reageerde woedend op de sociaaldemocratische PvdA en GroenLinks, die hem vroegen zijn toon te matigen.


80. Boos

De Standaard, dinsdag 2 augustus 2011, p. 3, 262w.

Hij is niet boos. Niet bang, zelfs. De zestienjarige Ivar Benjamin Ostebo verborg zich tussen de rotsen op Utoya tijdens de moordende raid van Anders Behring Breivik. Hij kon ontkomen, vijf van zijn beste vrienden niet. Zij werden koud geëxecuteerd. En toch. 'Niet boos' en 'niet bang'. Dat schreef Ostebo in een open brief aan Breivik in de Noorse krant Dagbladet. 'Je denkt misschien dat je gewonnen hebt', klonk het. 'Wel, weet dat je gefaald hebt. Wij zijn groter dan jij.


81. Wilders verwijt links 'vals politiek spel'

De Standaard, dinsdag 2 augustus 2011, p. 11, 136w.

De Nederlandse PVV-leider Geert Wilders verwijt linkse politieke partijen een 'vals politiek spelletje' te spelen om munt te slaan uit de aanslagen in Noorwegen. Hij vindt dat er een hetze wordt gevoerd, zo zegt hij in een interview met De Telegraaf. Onder andere PvdA-leider Job Cohen wees Wilders er de afgelopen week op dat Anders Behring Breivik, de Noor die de aanslagen heeft bekend, net als de PVV'er waarschuwt voor de vermeende islamisering van de samenleving.


82. Aanhangers Al-Qaeda boos om boerkaverbod

De Standaard, zaterdag 30 juli 2011, p. 3, 589w.

Op een moslimextremistische website wordt opgeroepen om het Belgische boerkaverbod met geweld te wreken. Het Belgische antiterreurorgaan Ocad ziet voorlopig geen reëel gevaar. 'Het zou pas verwonderlijk zijn als dergelijke boodschappen er niet kwamen',  zegt directeur André Vandoren.


83. Bloemen voor het Utoya-ideaal

De Morgen, zaterdag 30 juli 2011, p. 17, 1324w.

Maarten Rabaey legt uit waarom we de ideeën van de vermoorde jongeren moeten omarmen Bloemen voor het Utoya-ideaal l Maarten Rabaey is buitenlandredacteur van deze krant. l Rabaey ziet de Noorse slachtoffers graag herdacht met Belgische bloemenacties. Hier zou u het opiniestuk moeten kunnen lezen van Tore Eikeland, een beloftevolle jonge politicus van 21, die door veel leden van zijn Arbeiderspartij het potentieel werd toegedicht om ooit premier te worden van zijn land.


84. Tom Lanoye&Ian Buruma

De Morgen, zaterdag 30 juli 2011, p. 58, 3744w.

Tom Lanoye&Ian Buruma 'Welke denker zou je graag ontmoeten?' is opnieuw de aanzet voor een nieuwe reeks 'Doeners & Denkers'. Ditmaal niet met politici, maar met academici en kunstenaars. Tom Lanoye, wiens Bloed & rozen vorige week speelde op het theaterfestival van Avignon, zette schrijver en professor Ian Buruma op zijn verlanglijstje. Voor een gesprek over de clash of civilizations, identiteit, islam en homohaat. 'De stad is niet het probleem, maar de oplossing' Tom Lanoye: "Ieder project ...


85. 'Wat Wilders en co. zeggen heeft morele en politieke gevolgen'

De Morgen, vrijdag 29 juli 2011, p. 7, 1163w.

Jozef De Witte vindt dat de daden van Anders Breivik niet uit de lucht komen vallen 'Wat Wilders en co. zeggen heeft morele en politieke gevolgen' Nu de antiracismewet exact dertig jaar oud is, wou Jozef De Witte van het centrum voor  racismebestrijding de balans opmaken. De moordpartij door Anders Behring Breivik verlegde de focus radicaal: kan een populistisch anti-islamdiscours zoals dat van Geert Wilders en Vlaams Belang politiek geweld veroorzaken? 'Je kunt misschien zeggen wat je wilt, ...


86. Een arm die ooit tot  in het Witte Huis reikte

De Standaard, donderdag 28 juli 2011, p. 13, 572w.

Aan schijnwerpers heeft de rechtsconserva- tieve publicist Paul Belien een broertje dood.  De moordpartij van Anders Breivik besliste  er anders over.


87. Vlaams Belang: 'Dit is lijkenpikkerij'

De Standaard, woensdag 27 juli 2011, p. 13, 630w.

Massamoordenaar Anders Breivik zag in Filip Dewinter een gelijkgestemde. Vlaams Belang noemt de associatie 'absurd'.


88. De infrastructuur voor Breivik

De Standaard, woensdag 27 juli 2011, p. 2, 423w.

Toen Jared Loughner begin dit jaar het Democratische congreslid Gabrielle Giffords neerschoot, liepen diverse Republikeinen zich het vuur uit de sloffen om hem als een psychotische eenzaat te brandmerken. In geen geval kon zijn moordpartij iets te maken hebben met de hitlist van het rechtse icoon Sarah Palin die onder meer Giffords kieskring omvatte. En wat een idee om de aanslag te linken aan het door de Tea Party aangewakkerde klimaat van onverdraagzaamheid, de conservatieve amokmakerij tegen ...


89. Geen woorden maar daden

De Standaard, woensdag 27 juli 2011, p. 12, 721w.

'In Noorwegen kwamen de kogels van rechts.' De moordpartij van Anders Breivik brengt het conservatief-nationalistische en islamkritische denken in het gedrang. Maar klopt het wel dat politiek radicalisme tot geweld leidt?


90. Rechtse populisten in het defensief

De Standaard, woensdag 27 juli 2011, p. 1, 429w.

In heel Europa zijn rechts-populistische en anti-islamitische partijen in het defensief na de moordpartijen door de fanaticus Anders Behring Breivik.


91. Drama dwingt Geert Wilders in de verdediging

De Morgen, woensdag 27 juli 2011, p. 4, 584w.

Drama dwingt Geert Wilders in de verdediging Brussel l De rechtsconservatieve Nederlandse partijleider Geert Wilders (Partij van de Vrijheid) noemt de massamoord in Noorwegen 'een slag in het gezicht voor de wereldwijde anti-islambeweging.' Wilders stond onder druk om te reageren omdat de Noorse moordenaar met zijn gedachtengoed dweept. Door Barbara Debusschere Heeft Geert Wilders hier een aandeel in of is dat idee te gek voor woorden? In de Nederlandse media woedt het debat over een mogelijk ...


92. Vermijd verdere terreur, straf populisten electoraal af

De Morgen, woensdag 27 juli 2011, p. 13, 868w.

AART BROUWER: niet moslims, maar politici die hen 'binnenhalen' zijn Breiviks vijanden Vermijd verdere terreur, straf populisten electoraal af l Aart Brouwer is redacteur van De Groene Amsterdammer. l Brouwer stelt dat Anders Breivik wel degelijk een nationalist is in de geest van Geert Wilders. Of de 32-jarige Anders Behring Breivik afgelopen vrijdag in zijn eentje heeft geopereerd is nog niet duidelijk. Dat hij schuldig is aan de dood van bijna 100 Noorse burgers staat wel vast. Breivik werd ...


93. Schatkist haalt 2,5 miljard op

De Morgen, dinsdag 26 juli 2011, p. 22, 544w.

Ondanks onrust op financiële markten is belangstelling voor Belgische obligaties groot Schatkist haalt 2,5 miljard op Brussel l Ondanks de onrust op de obligatiemarkten heeft de Belgische schatkist probleemloos 2,5 miljard euro opgehaald. De Amerikaanse zakenbank Morgan Stanley waarschuwt ons land voor de politieke patstelling. door Johan Corthouts Van de zijde van obligatiebeleggers was er gisteren grote belangstelling voor Belgische obligaties. "Het aanbod om in te schrijven op obligaties lag ...


94. Extreem rechtse politici en islam-critici moeten bittere pil slikken

De Morgen, dinsdag 26 juli 2011, p. 4, 607w.

Extreem rechtse politici en islam-critici moeten bittere pil slikken Westerse bestrijders van de islam zijn ernstig in verlegenheid gebracht door Anders Behring Breivik. De dader van de moordaanslagen in Oslo was geïnspireerd door het gedachtegoed van een internationaal netwerk van organisaties en bloggers die menen dat er een wereldwijde oorlog gaande is tussen de islam en de westerse beschaving. Door Marjolein van de Water De door Breivik bewonderde Geert Wilders maakt van dit netwerk deel ...


95. Moordmachine met  een missie

De Standaard, maandag 25 juli 2011, p. 6, 1102w.

Anders Breivik (32) waant zich een moderne kruisvaarder, die Europa moet bevrijden van de islamisering.  Dat schrijft hij ook zelf, in een 1.500 pagina's lang  extreemrechts 'manifest' dat na zijn moordpartij boven water is gekomen. Portret van een man die leeft van 'haat' en zijn land daarom mee de hel in sleurde.


96. 'Ik ben geduldig, creatief en tolerant'

De Morgen, maandag 25 juli 2011, p. 2, 1450w.

Het manifest van Anders Behring Breivik: zijn jeugd, het zelfbeeld en de idolen 'Ik ben geduldig, creatief en tolerant' Op vrijdag 22 juli, om 12.51 uur, zet Anders Behring Breivik een punt achter zijn 2083 A European Declaration of Independence, een 1.518 pagina's tellend boekwerk dat na zijn gruweldaden op internet is terug te vinden, en waaraan hij drie jaar werkte. 'Ik geloof dat dit mijn laatste bijdrage is', waarna hij tekent als 'Andrew Berwick, Justiciar Knight Commander, lid van de ...


97. Tuig

De Standaard, maandag 18 juli 2011, p. 3, 266w.

Het is niet netjes om dat luidop te zeggen, maar nazi's en fascisten zijn tuig. Dat hebben ze driekwart eeuw geleden toch bewezen. Volgens een Nederlandse partij, die van gedoogpoliticus Geert Wilders, heeft het fascisme een hedendaagse variant: het islamfundamentalisme. Wat gebeurt dan als een medewerker van deze partij, onze landgenoot Sam Van Rooy, de rust gaat zoeken in een shoppingparadijs en daarin wreed wordt gestoord door de aanblik van enkele mevrouwen in boerka, een keuze die volgens ...


98. Non-actief

De Standaard, maandag 18 juli 2011, p. 7, 355w.

Sam Van Rooy, werkzaam bij de PVV van Geert Wilders, staat op non-actief. Een filmpje op YouTube schoot bij de partij in het verkeerde keelgat. Van Rooy filmde in een winkelcentrum in Scheveningen enkele vrouwen in een boerka. Onder de titel 'Scheveningen anno 2011: kiemen van achterlijkheid' begeleidde Van Rooy zijn filmpje met het volgende commentaar: 'Opeens kwam dat tuig langslopen. Dus besloot ik ze maar gelijk te filmen. Of moet ik het normaal vinden dat mijn rust in Scheveningen wordt ...


99. Wilders gooit Vlaming uit partij

De Morgen, maandag 18 juli 2011, p. 7, 851w.

PVV zet anti-islampublicist Sam Van Rooy op non-actief Wilders gooit Vlaming uit partij Brussel l De Vlaamse anti-islampublicist Sam Van Rooy (26), die voor de PVV van de Nederlandse politicus Geert Wilders werkte, is geschorst door die partij. Van Rooy had een filmpje van moslima's in boerka gepost op YouTube en hen op Facebook 'tuig' genoemd. Voor de PVV ging dat naar eigen zeggen 'veel te ver'. Door Nathalie Carpentier Onder de kop "Scheveningen anno 2011: kiemen van achterlijkheid" postte ...


100. Maatschappijkritiek en actualiteit als inspiratie

De Morgen, zaterdag 16 juli 2011, p. 35, 795w.

Cartoonfestival Knokke-Heist viert vijftigste verjaardag Maatschappijkritiek en actualiteit als inspiratie Van een schele schilder tot een afgehakte, in inkt gedoopte vinger bij een Iraaks stembiljet: de cartoons op het Internationaal Cartoonfestival Knokke-Heist komen er in alle maten en gewichten. Voor de vijftigste keer al speelt het evenement de nar aan het hof van Koning M'as-tu vu. door sarah theerlynck Een cartoonfestival in een gemeente die baadt in macht en luxe: het lijkt een knoert ...






30-11-2011, p.23

Het compromis is springlevend

Peter Van Aelst en Tom Louwerse: N-VA en PVV spreken harde taal, maar stemmen netjes mee

Het einde van het compromis is de titel van een boekje dat journalist Bart Eeckhout van De Morgen schreef en waarvan u een verkorte versie kon lezen in de krant van afgelopen weekend (DM 26/11). Het essay gaat in op de parallellen tussen de Vlaamse en Nederlandse politiek.Eeckhout zoomt met name in op het succes van Geert Wilders (PVV) en Bart De Wever (N-VA) en ontwaart bij beide heren en hun partij een opvallend gelijkenis: een radicale afwijzing van het politieke establishment en in het bijzonder het daarbij horende politieke compromis. Twittergewijs samengevat: "De Wever weigert compromis met de Franstaligen en Wilders sluit enkel compromis als het hem uitkomt." Als gevolg daarvan zit België al meer dan 520 dagen zonder regering en wordt Nederland gegijzeld door de willekeur van de 'grote gedoger'. Bovendien lijken de kiezers in de lage landen beide politieke boegbeelden te steunen in hun afwijzing van ondoorzichtige compromissen.

Vruchtbaar jaar

Hoewel Eeckhout zijn stelling met de nodige nuance omkleedt, is het volgens hem nieuw "dat er nu partijen opgestaan zijn die die compromisloosheid uit de marge naar het hart van de politiek gebracht hebben als hun belangrijkste electorale verkoopargument".Met die centrale stelling van Eeckhout zijn we het niet eens: het einde van het compromis is niet nabij. Sterker nog, we zien tekenen, in binnen- en buitenland, dat compromisvorming springlevend is. Laten we beginnen in België. Het klopt allicht dat het afsluiten van een regeerakkoord, het ultieme politieke compromis, moeilijker is geworden. De radicale opstelling van de N-VA is hier ongetwijfeld medeverantwoordelijk voor.Politiek wordt echter niet alleen bedreven aan de formatietafel. België mag dan al een tijdje wachten op een nieuwe regering, ondertussen is er in parlement wel aan politiek gedaan. Het lijkt er zelfs op dat de Kamer van Volksvertegenwoordigers een bijzonder vruchtbaar jaar achter de rug heeft. Uit de eerste resultaten van ons onderzoek naar het stemgedrag van parlementsleden sinds de verkiezingen van 2010 blijkt dat de N-VA zich opvallend compromisbereid heeft getoond.De N-VA stemde in 71% van de stemmingen mee met de meerderheid. Dat is wel lager dan de partijen van de ontslagnemende coalitie (rond de 95%), maar hoger dan bijvoorbeeld de sp.a (62%) of Ecolo (54%). Opmerkelijk is dat de N-VA erg vaak meestemt met de publiekelijk verfoeide Franstalige socialisten (63%), zelfs vaker dan met het Vlaams Belang (60%). Bovendien zijn er het afgelopen jaar meer wisselmeerderheden gevormd dan normaal. Het lijkt erop dat de afwezigheid van het 'grote' compromis (het regeerakkoord), meer kleine compromissen mogelijk heeft gemaakt.In de Nederlandse Tweede Kamer toont de PVV van Wilders zich opvallend welwillend tegenover het kabinet dat hij gedoogt. Wilders stemt meestal keurig mee met de coalitie van liberalen (VVD) en christendemocraten (CDA), maar hij combineert deze constructieve houding wel met een kritische, confronterende houding op terreinen die buiten het gedoogakkoord vallen. Leidse politicologen bestempelden deze strategie eerder als loyaal (op die onderwerpen die in het gedoogakkoord staan) maar met een scherpe rand (op die onderwerpen die daarbuiten vallen). Het laat de partij, zoals Eeckhout opmerkt, toe om haar anti-establishment karakter te tonen aan haar achterban, maar als er echt besluiten moeten worden genomen, verruilt de PVV haar stevige taal voor een compromis.Dat het compromis niet is afgeschreven zien we ook buiten de lage landen. In landen waar traditioneel één partij aan de macht is worden nu coalitieregeringen gesloten. Onder druk van de economische crisis (zoals in Griekenland) of omdat de kiezer de kaarten wat meer heeft verspreid (zoals in England). De keuze was niet van harte, maar op geen enkel moment werd een alternatief voor een compromis tussen de voornaamste partijen ernstig overwogen.Misschien staat het compromis nog het meest onder druk in de VS waar Republikeinen en Democraten, aangewakkerd door extreem partijdige media, de laatste tijd op alle niveaus steeds moeilijker tot compromissen komen. Maar tegelijk wijzen alle peilingen erop dat de doorsnee Amerikaan van zijn politici verwacht dat ze partijverschillen overstijgen. Een compromis dus.Partijen met een populistisch, anti-establishmentdiscours zijn niet langer een modeverschijnsel, maar steeds meer onderdeel van elke westerse consensusdemocratie. Deze nieuwkomers hanteren een andere stijl en afwijkende politieke gewoontes. Maar even opvallend is hun grote bereidheid om zich aan te passen aan de regels van het spel. In het geval van de PVV en de N-VA valt dit onder meer op bij het kijken naar hun woorden en daden in het parlement. Daar tonen ze zich ijverig en compromisbereid.Het probleem met het politiek compromis ligt niet zozeer in de afwezigheid als wel in de ontkenning ervan. De traditionele partijen proberen vrijwel elk compromis te verkopen als een overwinning. Ze verdedigen het alsof het hun eerste keus was. Zoals Eeckhout het terecht stelt: "De nogal zinloze ontkenning dat er aan de onderhandelingstafel altijd water bij de wijn wordt geschonken, leidt net tot meer wantrouwen bij de kiezers". Het compromis vormt integraal onderdeel van politiek; partijen kunnen dat maar beter gewoon toegeven.

 © De Persgroep Publishing








29-11-2011, p.13

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Na Mauro komt Jossef

Van 't Hek steekt Wilders-debat weer in de fik 

Een column van Youp van 't Hek doet het debat over de macht van Geert Wilders in Nederlandse politiek opnieuw opflakkeren.

Van onze redacteur

Het begon vorige week met een opvallende actie van de Alkmaarsche Courant. Op hun voorpagina publiceerde de plaatselijke krant van Alkmaar en omstreken een artikel dat ondertekend was door de voltallige redactie. Onder de kop 'Brandbrief over lot van Jossef' riepen de journalisten de Nederlandse politici - en vooral minister van Immigratie Gerd Leers - op Jossef, een negenjarig jongetje van Eritrese afkomst, niet terug te sturen naar zijn geboorteland.

'Acht jaar van zijn leven woont hij al in Nederland, met zijn moeder Luchia. Ze dreigen het land te worden uitgezet. Naar Eritrea, een van de armste en gevaarlijkste landen in de wereld. Dinsdag komt er een eind aan zijn verblijf in Alkmaar. Dan moet Jossef naar het AZC in Katwijk, de laatste halte op weg naar vrijwel zeker alleen maar ellende. Jossef spreekt de taal niet, de gewoonten in Eritrea zijn hem vreemd. Want Jossef is in alles een Nederlander. Op zijn nationaliteit na', luidde de aanklacht.

Het gevolg van de krantenactie liet niet lang op zich wachten. Niet alleen is Jossef goed op weg een nieuwe Mauro te worden - u weet wel, de Nederlandse Angolees die een maand geleden het land in rep en roer zette omdat hij na acht jaar Nederland terug moest naar Angola. Maar ook het debat over de Nederlandse politiek waarin Geert Wilders een almaar dominantere rol speelt, wordt weer naar grote hoogten opgestuwd. Met dank aan cabaretier Youp van 't Hek.

Die spuwde zijn gal in zijn zaterdagse column in NRC Handelsblad. 'Waarom zijn we zulke kleinzielige, bange burgers geworden? Hoe kunnen we met droge ogen zo'n mannetje op een vliegtuig naar een uitgehongerd Afrika sturen?', riep Youp. En hij haalde er meteen twee andere kwesties bij die op zijn lever lagen. 'Afgelopen week las ik dat een kamerlid van de partij van de bange blanke bejaarden, de PVV, zich zorgen maakt over het geringe aantal kerstbomen op Schiphol. De lieverd was bang dat Schiphol de bomen niet durfde te plaatsen uit angst voor de moslims!' Een ander PVV-kamerlid had dan weer minister van Buitenlandse Zaken Uri Rosenthal aangevallen op het feit dat hij joods was en te weinig voor Israël opkwam. Dat we zoiets in 2011 nog moeten meemaken. Van 't Heks conclusie: Nederland is een 'benauwd, rechts landje' geworden.

Toetsenbordmoralisme

De reacties lieten niet op zich wachten. Twitter overstroomde - 'Van 't Hek raakt de kern', twitterde voormalig GroenLinks-leidster Femke Halsema - en in een opiniestuk op de website van de Volkskrant riep wetenschapsjournalist Govert Schilling op tot een massademonstratie. 'Al maanden vraag ik me af: als er honderdduizenden - misschien wel miljoenen - mensen zijn die dit gedoogkabinet niet willen, die moslimhaat spuugzat zijn, die snoeiharde bezuinigingen op cultuur, onderwijs en bejaardenzorg afwijzen, en die geloven in respect, tolerantie en medemenselijkheid, waar blijft dat massale protest dan? Waarom komen we niet in actie?'

Columnist Jan Dijkgraaf in de gratis Spits-krant vond dat een goed idee. 'Laten we het eens een keer niet bij schrijven houden, Youp. Niet dat comfortabele toetsenbordmoralisme. Als heel Nederland vindt dat kinderen zoals Jossef (en Mauro) in Nederland moeten blijven, laten we dan eens ouderwets Den Haag plat leggen met een demonstratie van in dit land nooit vertoonde omvang.'

Maar Van 't Hek - die een jaar geleden nog de helpdesk van T-Mobile op de knieën kreeg - liet Schilling weten dat hij 'liever actie blijft voeren via theater en krant, omdat hij bang is dat het grote publiek qua actievoeren een beetje 'Youpmoe' geworden zou kunnen zijn'.

Waarop Halsema opnieuw twitterde: Wat gaan we doen?

Schilling geeft de moed niet op. 'Als Van 't Hek niet wil, dan maar Wim de Bie. Sonja Barend. Marco Borsato. Ali B. Iemand. Een mens, met een hart en een stem. Iemand die ons in beweging krijgt.'

Wordt dus vervolgd.

 © Corelio








26-11-2011, p.26

DM Magazine

de nakende revolutie. 'De oude politieke instituties zijn aan het instorten. Het gebeurt gewoon voor je ogen. Kijk naar België.'

Maurice de Hond weet het zeker: er komt een ingrijpende revolutie aan. Nog hoogstens drie tot vier jaar, en het is zover. "Wat we vandaag beleven", zegt De Hond (64), "is de eindfase van de westerse parlementaire democratieën. Stuiptrekkingen van een systeem dat zijn beste tijd heeft gehad."

Voor wie iets over zieke - De Hond zou zeggen: terminale - democratieën wil weten, is ons land een interessante case. De Hond weet dat. In mei 2010 was hij te gast in het praatprogramma Phara. Het gesprek ging toen onder meer over de nakende verkiezingen, en welke thema's bepalend zouden zijn. "Ik herinner me dat nog heel precies", zegt De Hond. "Ik vertelde dat het in de aanloop naar de Nederlandse verkiezingen alleen maar over bezuinigingen was gegaan. Een uiterst belangrijk thema, maar bij jullie bleek dat niet te leven. 'Bij ons gaat het over Brussel-Halle -Vilvoorde', hoorde ik zeggen. Toen ik vroeg hoe België dan dacht te besparen, werd me verteld dat dat na de verkiezingen wel bekeken zou worden. En dat er veel verwacht werd van de fraudebestrijding. Tja."

Terug in Nederland twitterde u dat België het nieuwe Griekenland zou worden.

De Hond: "Ja, al kun je intussen wel stellen datheel Europa het nieuwe Griekenland aan het worden is. De westerse democratieën zijn niet bij machte gebleken om adequaat te reageren op de snelle, ingewikkelde veranderingen die bijvoorbeeld de komst van de euro met zich heeft meegebracht. Vandaag is de muntunie een puinhoop. De politieke stelsels zijn compleet verouderd."

Hoe bedoelt u, verouderd?

"De parlementaire democratie zoals we die vandaag kennen is hier ongeveer halfweg de negentiende eeuw opgekomen. Sindsdien is dat systeem in essentie niet meer gewijzigd. Het heeft lange tijd ook vrij goed gewerkt, omdat het gesneden was op maat van een samenleving die stabiel en overzichtelijk was. Politieke leiders vertegenwoordigden de belangen van homogene groepen, zeg maar de zuilen.

"Grosso modo kun je zeggen dat onze parlementaire democratie tot in de jaren tachtig is blijven functioneren. Van dan af is onze samenleving drastisch veranderd. Als je vijftig jaar geleden in een bepaalde bevolkingsgroep zat, dacht je over bijna alle kwesties die zich in de samenleving aandienden min of meer hetzelfde. Vanaf de jaren tachtig is dat, onder meer door hogere opleiding en toegang tot steeds meer informatiekanalen, uit elkaar gaan lopen. Met als gevolg dat je binnen zo'n groep - voor zover het nog een groep is - vandaag veel tegenstellingen kunt hebben. Een recent voorbeeld: onlangs heb ik een peiling gehouden over de kwestie van asielzoeker Mauro. Uit mijn peiling bleek dat 25 procent van de PVV-kiezers (de aanhang van de rechtspopulistische politicus Geert Wilders, JdP) vond dat hij moest blijven.

"Het probleem is dat ons politieke stelsel zich helemaal niet aangepast heeft aan die compleet veranderde samenleving. Nog altijd gaan politici ervan uit dat de samenleving bestaat uit homogene groepen die zij menen te kunnen vertegenwoordigen, maar ze kunnen dat niet. Het gevolg is dat in haast alle Europese landen het vertrouwen in politici daalt, de traditionele partijen klappen krijgen en het steeds moeilijker hebben om regeringen te vormen. Veel politici zien dat zelf ook wel in. Alleen hebben ze er geen belang bij om het systeem te veranderen. Ze zouden er hun eigen positie mee ondergraven. En dus doen ze, zolang het systeem hen niet definitief afstraft, gewoon voort.

"Kijk maar naar de regeringsvorming in België. Het is toch gek dat de politieke elite in België anderhalf jaar na datum nog altijd geen regering heeft kunnen vormen? En het is toch nog gekker dat die politieke elite zich daar niet dusdanig voor schaamt dat ze collectief hebben besloten om hun mandaat weer af te staan? Stel dat er een onafhankelijke instantie zou bestaan die de politici moet beoordelen, die zou deze politici toch stuk voor stuk royeren?"

Toen u dat verhaal bij Phara kwam vertellen, werd u nog net niet weggelachen door een andere praatgast van die dag, Steve Stevaert.

"Hij dacht dat ik gek was, ja. Net als Louis Tobback, die ik een aantal maanden eerder had ontmoet. Ik kan me voorstellen dat Tobback best wel een erudiete en verstandige man is, maar zijn kijk op de politiek is echt niet meer van deze eeuw. Toen het ging over het succes van Wilders was het enige wat hij nog kon uitslaan: 'Het ligt aan de kiezers. Die moeten maar niet zo dom zijn.' De houding van Tobback illustreert perfect hoe die generatie politieke leiders niet ziet hoe de samenleving veranderd is. Hier sprak een politicus die niet begrijpt wat de kiezers bezielt en ze niet meer vertrouwt. Ik heb het al vaker geroepen: het is niet de kiezer die zijn vertrouwen in de politiek heeft verloren, het is de politiek die de kiezer niet vertrouwt."

Misschien heeft Tobback wel gelijk als hij het verstand van de kiezer wantrouwt. Het feit dat een kwart van die zeer rechtse Wilders-aanhang vond dat die ene asielzoeker Mauro wel mocht blijven, kun je toch bezwaarlijk een teken van politieke intelligentie noemen?

"Jouw vraag impliceert een eendimensionale en daardoor simpele visie op de gemiddelde Wilderskiezer. Veel politici kijken er zo naar, en het is ook de visie van veel journalisten. Terwijl de werkelijkheid complexer is. Een belangrijk deel van Wilders' aanhang stemt om andere redenen voor zijn partij dan je denkt. Ik ken nogal wat PVV-stemmers. Hun belangrijkste drijfveer is een afkeer van het establishment. Die is ondertussen zo groot geworden dat ze een aantal rare dingen die Wilders zegt erbij nemen. Als ik aan een gemiddelde PVV'er vraag wat die van zijn kopvoddentaks vond (een taks die het dragen van een hoofddoek zou gaan belasten, JdP), zegt die: 'Belachelijk voorstel.' De PVV-kiezers zijn vaak lager opgeleiden, maar dat wil niet zeggen dat ze dom zijn. Wat zij meemaken geeft ze ook kennis van zaken van de dagelijkse praktijk, die het establishment vaak mist.

"Weet je, ik ben ook scheidsrechter in het voetbal. Nooit heb ik ook maar één gezagsprobleem gehad. En weet je hoe dat komt? Omdat ik mensen als gelijken benader, wie ze ook mogen zijn. Als een speler een fout maakt, zal ik hem aanspreken op zijn verantwoordelijkheid. Maar altijd vanuit respect voor de mens die voor me staat en er rekening mee houdend dat ik het ook fout kan hebben. Als jeals scheidsrechter een arrogante houding aanneemt zoals Louis Tobback en je boven de spelers plaatst, wekt dat bij die spelers weerzin op. Zo gaat dat ook met kiezers. Als je hen het gevoel geeft dat ze domme mensen zijn en daarom maar best niet te veel inspraak krijgen, krijg je het tegenovergestelde van wat je beoogt. Je verliest autoriteit en wekt weerzin op. Als ze dan de kans krijgen om je onderuit te halen, dan zullen ze dat doen."

Alleen kan de kiezer de politiek niet onderuithalen. Je kunt politici alleen maar afstraffen door voor andere politici te kiezen.

"Juist, en dat maakt dat die kiezer alleen maar meer weerzin krijgt voor de politiek. Maar vergis je niet, op een dag zal de kiezer het matje eronderuit trekken. Door massaal voor een anti-establishmentpartij te kiezen of, als dat niet kan, op straat te komen. Dan heb je revolutie."

In België hebben we al anderhalf jaar geen regering, en toch blijft alles relatief rustig.

"Het voordeel dat politici lange tijd hebben gehad, is dat hun handelen geen onmiddellijke invloed heeft op ons dagelijkse leven. We hebben het over het algemeen goed. Als ze nog een half jaar discussiëren, levert dat hoogstens een stukje amusant toneel op. Het is entertainment, waaraan we ons kunnen ergeren en waarom we kunnen lachen. Maar die geamuseerde kijk op de politiek zal fundamenteel veranderen als binnenkort de grote economische recessie zijn intrede doet. In wezen zitten we er al in. En reken maar dat het nog veel erger zal worden. Ondertussen is niemand bij machte om daar iets aan te doen. Kijk naar Griekenland. Je kunt zeggen: we helpen dat land uit de nood. Of je kunt zeggen: dat doen we net niet. Mijn stelling: in beide gevallen is de uitkomst even erg. Wat je ook onderneemt, onze groei zal zeer binnenkort krimp worden. Onze pensioenen zullen onbetaalbaar worden, en er zullen nog zekerheden sneuvelen. Er staat ons een grote recessie te wachten, en die zal anders zijn dan alle voorgaande recessies. We kunnen nu niet met de beschuldigende vinger wijzen naar de sjeiks die geen olie meer willen leveren of naar de internetbubbel. Dit keer wordt het anders. Dit keer zal de politiek de schuld krijgen."

Is het casinokapitalisme dan niet de grote schuldige?

"Nee. Uit al mijn onderzoeken blijkt dat deze recessie primair aan de politiek wordt toegeschreven. Het is de politiek die de eurozone heeft gecreëerd en de eurolanden ook alle ruimte heeft gegeven om zich daarbinnen te misdragen. En het is de politiek die daarna het probleem niet opgelost heeft."

Is dat ook uw eigen visie?

"Ik deel die visie, ja. Persoonlijk ben ik heel erg voor Europa. Het heeft geweldig veel voordelen. Maar de constructie die in de loop van de jaren negentig is gemaakt, die deugt niet. Er is ook geen democratische legitimiteit aan gegeven, integendeel zelfs. De politici wilden liever geen referenda, omdat ze bang waren dat we tegen zouden stemmen. Terwijl zo'n referendum net een heel goed instrument is om de bevolking mee verantwoordelijk te maken. Die verantwoordelijkheid wordt nu doorgeschoven naar de politici, en terecht, want we hebben niet eens kunnen zeggen of we het ja dan nee wilden.

"De kiezers zullen het establishment op Europa afrekenen, en dat kan dramatische gevolgen hebben. Want stel je nu eens voor dat zo'n anti-establishmentpartij de grootste wordt in een groot Europees land. Dat pakweg Marine Le Pen president wordt van Frankrijk. Er hoeft maar één groot land uit de euro te stappen, en de hele Unie gaat onderuit."

Volgens uw eigen peilingen is de euroliefde in Nederland alvast onder het vriespunt gezakt. Bijna de helft wil de gulden terug, en 83 procent vindt dat ze te weinig te zeggen hebben over Europa.

"Dat wijst toch op een groot democratisch deficit, nee?"

Wordt u wel eens populisme verweten?

"Mensen die mijn ideeën populistisch noemen, zeggen eigenlijk impliciet dat zij verstandiger zijn dan de rest, dat hun denken het juiste is en dat zij vrij zijn van elk onderbuikgevoel. Dat allemaal in tegenstelling tot mensen die er anders over denken, dat zijn dan de populisten.

Weet je wat ik denk? Ik denk dat ook die elite het niet meer weet. Ik denk dat de politieke leiders die nu met Europa bezig zijn 's avonds voor het slapengaan op hun knieën een schietgebedje opzeggen. Die weten het ook niet meer hoor, hoe je zo'n eurocrisis moet aanpakken. Daar is het probleem veel te complex voor. Ik durf rustig te zeggen dat ik het ook niet weet. Maar wat ik wel zeker weet, is dat het niet langer uitmaakt hoe je het aanpakt. Het is één grote chaos. En de kiezers zullen dit de politiek aanrekenen."

Waar komt dat geloof in de wijsheid van de kiezer bij u vandaan?

"In het boek The wisdom of Crowds (van James Surowiecki,JdP) staat een prachtig voorbeeld. Het gaat over een fabriek met lopende band waarmee dagelijks duizend producten worden gemaakt. De mensen die aan die band werkten bleken maar matig tevreden over hun werk: hun tevredenheid gaven ze een 5 op 10. Wonderlijk genoeg is die fabriek erin geslaagd om met één ingreep zowel de productie als de tevredenheid te verhogen. Ze hebben de band 10 procent sneller laten lopen én iedereen een knop gegeven waarmee ze de bandsnelheid konden verlagen. Het resultaat? De productie nam met 7 procent toe, en de tevredenheidsscore steeg naar 6,5 op 10. Die knop gaf die arbeiders niet alleen het gevoel dat ze hun eigen lot in handen hadden, het was ook een blijk van vertrouwen van het management.

"In de relatie tussen politiek en kiezers is het niet anders. In het huidige, archaïsche systeem - het systeem Tobback, zeg maar - wordt de kiezer niet vertrouwd. Geef hen zeker geen knop, want die zouden ze toch maar misbruiken om minder te moeten werken. Terwijl mensen zich net verantwoordelijker gaan gedragen als je bereid bent hen verantwoordelijkheid te geven.

"Op basis van die gedachte heb ik in 2003 een politiek systeem beschreven dat wél aansluit bij de samenleving van de 21ste eeuw. In mijn systeem kies je een premier en een kamer, elk met een eigen taak. De premier stelt onmiddellijk na de verkiezing een regering samen en doet voorstellen. Hij of zij regeert. De kamer controleert de voorstellen van de regering en mag ze al dan niet bekrachtigen. Zegt de kamer nee, dan betekent dat dat ze hun mandaat van de kiezer verschillend interpreteren. Komen ze er zelf niet uit, dan kunnen ze naar de kiezer stappen om via een referendum uitsluitsel te brengen over wie de mening van de kiezer juist vertegenwoordigt: de premier of de kamer.

"Het aardige aan dit systeem is dat de kamer nooit nee zal zeggen als die weet dat de bevolking het met de regering eens is. Aan de andere kant zal de regering ook nooit iets voorstellen als ze weet dat 70 procent tegen is.

"Een van de grote krachten van dit systeem is dat het flexibel is. De wereld verandert vandaag razendsnel. Het gaat zo snel dat je als bedrijf, maar ook als overheid, niet overeind kunt blijven als je niet snel kunt handelen. Ook dat maakt dat het huidige politieke systeem niet meer werkt. Het is inflexibel, en dat inflexibele systeem hebben we nog extra inflexibel gemaakt door er een Europese laag overheen te leggen. Dan hoef je ook niet te schrikken dat het zo misgaat zoals nu."

Een mogelijk nadeel van uw systeem is dat onpopulaire maatregelen nog minder dan vandaag een kans zullen maken.

"Dat denk ik niet. Men neemt toch geen onpopulaire maatregel om de kiezer te pesten? Er is toch een goed doel? Als politicus moet je natuurlijk wel de moeite nemen om het uit te leggen. Als je als politicus een onpopulaire maatregel niet verkocht krijgt bij je achterban of kiezers, kan dat twee dingen betekenen. Ofwel ben je een slechte verkoper, ofwel is je plan niet goed. Als het plan goed is, en jij kunt het verkopen, dan zal de kiezer je volgen. Daar ben ik van overtuigd.

"Ik geef je een voorbeeld uit mijn eigen praktijk. Dertig jaar geleden was ik directeur van een bedrijf waar honderd man werkte. Op een gegeven ogenblik - begin jaren tachtig, het was crisis - kregen we een probleem met de bank. We kregen een miljoen gulden minder krediet. Om het probleem op te lossen zagen we maar één mogelijkheid: een maand geen salarissen uitbetalen. We hebben dat toen aan onze mensen uitgelegd. En beloofd dat we die salarissen alsnog zouden betalen als het weer kon. Wie geen maandsalaris kon missen, mocht apart komen, voor een regeling. In totaal hebben vier mensen daar gebruik van gemaakt. De 96 anderen gingen akkoord, en hebben acht maanden later alsnog hun salaris gekregen. Met twee weken rente."

Wordt er in Nederland naar uw ideeën geluisterd?

"Ik heb toegang tot de meeste belangrijke politici. Ik spreek hen met enige regelmaat. Over het algemeen zijn ze het eens met de hoofdlijnen van mijn analyse. Maar ze beseffen ook dat hun systeem niet van binnen uit te veranderen is en blijven daarom opereren binnen de regels van het bestaande systeem. Daarin hebben ze trouwens gelijk. De verandering zal er pas komen na een revolutie. Als in België de rente oploopt tot 7 procent bijvoorbeeld, en driehonderdduizend Belgen op een plein gaan staan om te zeggen: 'Nu komen we er pas af als jullie die troep hebben opgeruimd. En als jullie het niet vrijwillig doen, dan zullen wij het hardhandig doen.'"

Voor wanneer voorspelt u die grote politieke revolutie?

"Ik denk dat het de komende drie tot vier jaar zal gebeuren. We leven momenteel in een wereld waarin, in slow motion, de oude politieke instituties in elkaar aan het storten zijn. Het gebeurt gewoon voor je ogen. Kijk naar België. Jullie land is er in anderhalf jaar niet in geslaagd om een regering te vormen. Politici hebben zichzelf collectief een brevet van onvermogen gegeven. Zolang er niet besloten wordt tot nieuwe verkiezingen, kan dat blijven duren. Wie weet vier jaar, tot er nieuwe verkiezingen zijn. Dat is toch krankzinnig?"

U bent in Nederland beroemd geworden met opiniepeilingen. Al jaren komt u elke week met een nieuwe peiling. Hoe representatief zijn die?

"Bij de verkiezingsuitslagen zit ik er per partij gemiddeld 1 tot 1,5 procent naast."

In België hebben peilingen een slechte reputatie, onder meer omdat ze de politieke werkelijkheid kunnen beïnvloeden. Dat doen uw peilingen ook. Onlangs nog, toen u kon vertellen dat 70 procent van de CDA-kiezers vond dat asielzoeker Mauro moest blijven. Het gevolg was dat het CDA een bocht nam.

"Die peiling had daar iets mee te maken, zonder meer. Maar het is niet zo dat ik de werkelijkheid máák. Die 70 procent bevestigt wat er al is. Ik heb dat feit alleen maar zichtbaar gemaakt. Ik weet dat daar in België anders over wordt gedacht, maar ik vind het net veel democratischer om zichtbaar te maken wat onder de kiezers leeft. Ik vind het ook belangrijk dat politici dat weten. Waarmee ik niet gezegd wil hebben dat ze hun kiezers altijd moeten volgen."

Voor welke partij stemt u?

"Voor geen enkele. Ik vertrouw mijn stem niet langer toe aan een partij die vervolgens met mijn mandaat dingen doet waarvan ik nooit nog het gevoel heb dat ik daar invloed op heb. De enige partijen waarvoor ik ooit gestemd heb, zijn PvdA en D66. Maar ik ben afgehaakt."

Wat u zegt, ruikt wel naar antipolitiek.

"Ik ben niet antipolitiek. Helemaal niet. Ik geloof alleen niet in de politiek zoals die nu wordt bedreven. En ik niet alleen. Daarom denk ik ook dat er een revolutie zal komen, en dat die niet veraf is. Dat wil niet zeggen dat we elkaar met hooivorken te lijf zullen gaan. Het zou ook kunnen betekenen dat we - zoals in 2002 - plots iemand als Fortuyn in Rotterdam vanuit het niets 34 procent zien halen. Iets dergelijk kan ook in België gebeuren. Stel je voor dat - ik zeg maar wat - die G1000 bij jullie een politieke partij wordt, en plots 34 procent haalt. Dat is ook een revolutie."

Pim Fortuyn heeft destijds het systeem toch niet kunnen veranderen?

"Fortuyn is vermoord. Het is moeilijk om te zeggen wat er gebeurd zou zijn als hij nog zou leven. Maar het is erg waarschijnlijk dat hij op eigen houtje veertig zetels had binnengehaald. Dan spreek je over een revolutie."

Was u een aanhanger van Fortuyn?

"Mijn hoop was dat hij een katalysator van verandering zou worden. Als premier had hij niet gedeugd. Ik weet hoe zijn karakter in elkaar zat - na drie maanden was zijn premierschap een lachertje geworden. Maar zijn analyses waren sterk. Wat me interesseerde was hoe hij zich buiten het politieke systeem plaatste. In België neemt de N-VA nu die rol op zich. Als jullie binnenkort een regering krijgen, zullen zij die anti-establishmentstemmen naar zich toe trekken. Maar een andere beweging zou die evengoed kunnen krijgen. Een ding weet je bijna zeker: de volgende verkiezingsuitslag zal het alleen nog moeilijker maken."

Maurice de Hond is in Nederland niet alleen beroemd als opiniepeiler. Vijf jaar geleden stond hij in het oog van een storm toen hij vroeg om de zogenaamde 'Deventer moordzaak' te heropenen. Volgens hem zat en zit de vermeende moordenaar, Ernest Louwes, ten onrechte in de cel. De Hond startte op eigen houtje een onderzoek en concludeerde dat niet Louwes, maar de klusjesman van het slachtoffer de dader was. Het Openbaar Ministerie in Nederland nam akte van De Honds onderzoek, maar deed er verder niets mee. In 2007 werd De Hond zelf veroordeeld omdat hij de man die de misdaad volgens hem had gepleegd, met naam had genoemd. Hij werd veroordeeld tot twee jaar voorwaardelijk en moest de klusjesman 10.000 euro betalen.

Mag ik u vragen waarom u zich in die zaak hebt gemengd?

"Ik denk dat ik een nogal sterk ontwikkeld rechtvaardigheidsgevoel heb. Mijn beide ouders hebben in Auschwitz gezeten. De lessen die ze eruit getrokken hebben, hebben ze ook aan mij doorgegeven.

"Het ging me niet om die beschuldigde op zich. Ik heb geen persoonlijke band met hem. Mij ging het om de rechtspraak, en hoe die hier alweer gefaald had. Het onderzoek bij misdaden in Nederland is slecht. Er zitten wellicht tussen de honderd en tweehonderd mensen langdurig onschuldig vast, niet zelden omdat er evidente fouten zijn gemaakt."

U bent veroordeeld omdat u gezegd hebt wie volgens u wel de dader was.

"Ja."

Bent u nog altijd zeker van uw zaak?

"Ik mag dat niet in het openbaar zeggen, want dan ga ik twee maanden de gevangenis in. Maar ik heb mijn zaak wel bij het Europees Hof aanhangig gemaakt. Omdat ik vind dat mijn recht op vrije meningsuiting op ernstige wijze geschonden is. Bovendien is dat recht geschonden door rechters die zelf een onderdeel zijn van het falen.

"Kijk, iedereen maakt fouten. Ik ook. Het gaat erom hoe je daarmee omgaat. Ik heb je al gezegd dat ik scheidsrechter ben. Soms fluit ik, zonder 100 procent zeker te weten of het een overtreding was. Het gebeurt dat zo'n speler dan naar me toe komt om te zeggen dat het geen overtreding was. 'Misschien heb je wel gelijk', antwoord ik dan. 'Alleen: van mijn positie bekeken leek het een fout, dus heb ik gefloten.'

"Die spelers accepteren dat. Als ik zou zeggen dat ze hun mond moeten houden, dat ik het fluitje heb en dat ze, als ze hun grote mond niet houden, nog een gele kaart er bovenop krijgen, dan zouden ze boos worden. Maar ze worden niet boos. Ze geven me respect. Dat is wat ik eigenlijk wil vertellen. Dat maakt mijn cirkeltje rond."

We kunnen nu niet met de beschuldigende vinger wijzen naar de sjeiks die geen olie meer willen leveren of naar de internetbubbel. Dit keer wordt het anders. Dit keer zal de politiek de schuld krijgen

die geamuseerde kijk op de politiek zal fundamenteel veranderen als binnenkort de grote economische recessie zijn intrede doet

 © De Persgroep Publishing








26-11-2011, p.49

Het geval-België en het einde van het compromis

POLITIEK ESSAY

Theater. Zo heette het deze week aangekondigde ontslag van Elio Di Rupo (PS) als formateur. Met een licht homofobe omschrijving wordt de Franstalige socialist neergezet als een drama queen. Alsof dit soort schijnvertoningen er nu eenmaal bijhoren, en iedereen straks weer even gezellig mee aan tafel schuift.Mocht het al theater zijn, dan is het een strategie die niet meer functioneert. Na ruim 520 dagen zonder regering weten wij Belgen tenminste dit: de oude rituelen van compromisvorming - inclusief dramatisch slaande deuren - werken niet langer.Dat heeft hoe dan ook te maken met de centrale positie van de N-VA. Bij de regeringsvorming blijft de grootste partij in Vlaanderen aan de kant staan. Bijgevolg moet er een regering gevormd worden zonder meerderheid bij het Vlaamse kiezerskorps. Daarmee wordt geen wetsbepaling overtreden, maar het draagt bij aan de bij ons gekoesterde indruk dat de Vlaming uiteindelijk geregeerd wordt door een minderheid van Franstaligen.Op die underdogperceptie kapitaliseert de N-VA van Bart De Wever, die hangt als een loden schaduw over de onderhandelingen. Alexander De Croo (Open Vld) wijst dan wel naar Europa om zijn onverzettelijkheid tegen Di Rupo te beargumenteren, eigenlijk is het zijn concurrent De Wever die hem angstdromen bezorgt.De nog altijd toenemende bijval voor De Wever toont aan dat dit fundamenteel andere tijden zijn om politiek te bedrijven. Politici halen vandaag succes als ze erin slagen zichzelf te distantiëren van het politieke establishment.Wat geldt voor Bart De Wever, geldt voor Geert Wilders in Nederland. Inmiddels langer dan een jaar gedoogt de Partij voor de Vrijheid (PVV) van Wilders de regering-Rutte van liberalen en christendemocraten.Het lijkt een constructie waarvan vooral toch weer Wilders zelf de vruchten oogst. De dubbelzinnige positie, binnen en buiten de meerderheid, laat de PVV-voorman toe zichzelf te tonen als een bestuursvaardig politicus. Tegelijk kan hij handig de afstand bewaren met de traditionele Haagse regenten. Daarbij haalt hij gretig uit naar de ondoorzichtige compromisvorming die boven de hoofden van de Nederlanders ('Henk & Ingrid') heen bedisseld wordt.Vergelijken wijken altijd af van het eigen gelijk. Ze zijn moeilijk uit te leggen, of toch tenminste moeilijker dan de kreet dat het been wordt stijf gehouden. Dat maakt elk compromis kwetsbaar voor verwijten van achterkamerpolitiek. En in omwentelende tijden, zoals we ze nu meemaken, knoopt een ruim publiek dat soort verdachtmakingen gemakkelijker in de oren. De spreekwoordelijke 'vijf minuten politieke moed' die door de federale onderhandelaars na 458 dagen gevonden werden om tenminste de BHV-knoop door te hakken, waren dan ook vooral nodig om de angst voor het compromis te overwinnen.De 'compromissenmakers' hebben de aanval op hun positie natuurlijk ook zelf in de hand gewerkt. De klassieke partijen in Vlaanderen en Nederland hebben de ruimte gelaten op hun rechter- en linkerflank door hun ruk naar het centrum. Wie zich naar het midden begeeft, in de hoop bij de regeringsvorming 'midden in het bed' te liggen, laat de eigen flank openliggen voor vrijbuiters. Kiezers die geneigd zijn de klassieke partijen 'in één pot nat' te stoppen, worden door die obsessie met het centrum gesterkt in hun oordeel.Daarbij komt dat die traditionele partijen de neiging ontwikkeld hebben om een compromis koppig te verkopen als een overwinning. Die strategie werkt contraproductief: de nogal zinloze ontkenning dat er aan de onderhandelingstafel altijd water bij de wijn wordt geschonken, leidt net tot meer wantrouwen bij de kiezers. De indruk ontstaat immers dat er gelogen wordt of toch minstens dat er schimmige akkoorden gesloten worden die het daglicht niet verdragen.Het is best ironisch dat net de 'compromisloze' partijen veel complexlozer met die politieke realiteit omgaan. Zo presenteerde N-VA-kopman Bart De Wever het regeringsvoorstel dat hij zelf op tafel legde als 'koninklijk verduidelijker' nadrukkelijk als een compromis tegenover zijn eigen partijprogramma. En hij kreeg ook nog lof toegezwaaid voor die poging tot toegeving.Het zou intellectueel oneerlijk zijn om N-VA en PVV zomaar op dezelfde hoop de vegen. De verschillen tussen beide partijen zijn fundamenteel en vanzelfsprekend.Wilders' PVV voldoet aan de definitie van een populistische partij in de neutrale politiek-wetenschappelijke zin van het woord. De PVV heeft een charismatische en autoritaire leider, een weinig coherent programma en een politieke actie die zich zowel afkeert van de gevestigde elite als van buitenstaanders en minderheden. Dat er altijd wel ergens 'profiteurs' zijn, die per definitie buiten 'het volk' staan, lijkt het enige ideologische bindmiddel.De N-VA in Vlaanderen is een traditionelere ideeënpartij, weliswaar met een discours dat soms langs het populisme scheert. Beide partijen leggen een negatief karakter bij een ander deel van de gemeenschap, maar bij Wilders krijgt dat een xenofoob of althans islamofoob trekje. Islamofobie is de N-VA volledig vreemd.De stelling valt zelfs hard te maken dat het appèl dat de partij doet op anti-Waalse gevoelens bij de Vlaamse bevolking het electorale gras wegmaait van een partij die wel islamofoob ageert, zoals het Vlaams Belang. De N-VA lokt alleszins steeds meer kiezers (en kaderleden) bij het in overlevingsnood verkerende VB.Met het succes van Bart De Wever is het prominente vijandbeeld van een grote groep Vlamingen verschoven, samen met het zwaartepunt in het Belgische politieke debat. Dat kwam aan de oppervlakte bij de recente rel over spreekkoren rond het voetbalveld. Supporters van KRC Genk werden bestraft voor hun weinig fijnzinnige maar al met al onschuldige strijdleus 'Les Wallons sont du caca'. Die klassieker uit het supportersrepertoire wordt vandaag plots als problematisch beschouwd. Prompt kwam er een repliek vanwege de supporters van Bergen met een spandoek met de in knullig Nederlands gestelde kreet 'Jullie zijn de schaam van België'.Dat onbenullige incident toont aan dat de communautair-etnische breuklijn belangrijker is geworden dan de internationaal-etnische. Niet de allochtone vreemdeling maar de Franstalige mede-Belg wordt ervaren als grootste sta-in-de-weg voor het behoud van de eigen welvaart.Wat N-VA en PVV wel verbindt is hun succesvolle strategie om zich blijvend af te keren van de bestaande politieke elite. De N-VA en de PVV zijn er in geslaagd bij hun groeiend kiezerskorps aan het concept compromis een negatieve draai te geven. Het sluiten van een vergelijk alleen al wordt beschouwd als een daad van verraad.Dat op zich is niet nieuw in de politiek: zweeppartijen hebben altijd hun plaats gehad in de westerse parlementen. Nieuw is wel dat er nu partijen opgestaan zijn die die compromisloosheid uit de marge naar het hart van de politiek gebracht hebben als hun belangrijkse electorale verkoopargument.De subtiliteit in het discours is daarbij van enig belang. Net om te vermijden dat ze weggezet worden als onproductieve extremisten, beweren zowel N-VA als PVV graag dat ze wel degelijk tot een compromis bereid zijn, maar dan een 'eerlijk' compromis op hun voorwaarden. Het verklaart de gedoogpositie van Wilders - de goede akkoorden steunen we, de slechte niet.N-VA-voorzitter Bart De Wever zei dan weer in een recent interview dat de andere Vlaamse partijen een compromis dat wel deugdelijk was hebben laten schieten, door zonder hem voort te onderhandelen. Te verstaan als: goede compromissen zijn enkel de compromissen waar wij onze zegen over gegeven hebben.

Pact met de duivel

Dit is wat gedragseconomen het schenkingseffect noemen: we zijn geneigd onze eigen toegevingen als echte offers op te vatten en de concessies van de anderen te bagatelliseren. Zoals de Israëlische filosoof Avishai Margalit vaststelt in zijn boek Compromissen en rotte compromissen: "Dit verklaart ten dele waarom 'duiven' het als lastig ervaren om een compromis te verkopen, waardoor ze telkens weer blootstaan aan een beschuldiging door de haviken: 'U bent niet bezig met een compromis maar met een capitulatie.'"Het citaat van Margalit is niet lukraak gekozen. In een toespraak bij het Feest van de Vlaamse Gemeenschap op 11 juli 2010 greep publicist Jean-Pierre Rondas zelf het boek aan om de Vlaming te waarschuwen voor de 'rotte compromissen' die boven zijn hoofd hangen. Consensus, stelt Rondas cynisch, "vooronderstelt compromissen die zich alreeds in het hoofd van de Vlaming hebben afgespeeld. Waarna de Vlaming naar de onderhandelingstafel trekt om een compromis te sluiten tussen zijn compromis en de ondertussen onveranderde stelling van de Franstaligen, want dat zijn mensen die het positieve gelijk aan hun kant hebben en die dat voorafgaande proces dus niet hoeven te ondergaan."Dat Rondas daarbij refereert aan de 'rotte compromissen' zoals Avishai Margalit ze definieert, is op zich al veelzeggend. Margalit definieert die immers als "een overeenkomst om een onmenselijk regime te vestigen en in stand te houden, een regime van wreedheid en vernedering, een regime dus dat mensen niet als mensen behandelt." Dat de Vlaams-radicalen die definitie ook van toepassing achten op hun eigen situatie zegt voldoende over hoe ze zich in het Belgische staatsverband gevangen voelen.De inhoudelijk vage belofte van compromisloosheid is wat de twee grote en diverse kiezersstromen van de N-VA met elkaar verbindt. Het is een houding die tegelijkertijd de oude radicalen tevredenstelt en die nieuwe kiezers doet geloven dat het met deze man écht anders wordt. Beleid maken en compromissen sluiten, willen de N-VA'ers best op het Vlaamse deelstaatniveau, maar voor een akkoord op Belgisch niveau schrikken ze terug.Het pact met de duivel is immers nooit veraf als Vlaams-radicalen een akkoord met Franstalige inbreng moeten evalueren. Met de actie 'Niet in mijn naam' richt de Vlaamse volksbeweging ook nu weer haar pijlen op het bereikte communautaire akkoord. Dat motto is een knipoog naar de artistieke protestbeweging 'Niet in onze naam' tegen het nationalisme, maar illustreert vooral krachtig de vijandige houding tegenover het idee van een compromis. Zo'n compromis wordt hier weggezet als een immorele daad van een regering (in wording) die niet namens 'mij' - dat wil zeggen: het Vlaamse volk - handelt. Die 'mij' en dat 'volk' zijn moreel superieur aan de zich aan compromispolitiek bezondigende regering, en dus mogen we ons distantiëren van haar nochtans bij democratische meerderheid besloten akkoorden.Hoewel de PVV en de N-VA door hun getalsterkte niet als een sekte kunnen omschreven worden, doet hun wijze van aan politiek doen sektarisch aan. In de definitie van Margalit: "Deze wijze van opereren zou liever de partij opsplitsen dan het verschil. Een geesteshouding hierbij is dat je in je principiële positie niet toegeeflijk moet zijn, wat er ook gebeurt. Sektarisme is een instelling die elk compromis als een rot compromis ziet."Van het woord sektarisch zullen De Wever en Wilders niet houden, maar vervang het door 'principieel' en de partij kan zich in bovenstaande omschrijving wellicht best vinden. 'De partij opsplitsen' hebben ze overigens ook letterlijk gedaan: in 2001 spleet de voormalige Volksunie uiteen over een aanslepende twist over deelname aan een vorige staatshervorming. Uit de as verrees de N-VA. Evenzo groeide de PVV uit een afsplitsing van de liberale VVD in Nederland.

Politiek correct taboe

Het is geen toeval dat het soms populistische discours van PVV en ook N-VA net vandaag zoveel bijval krijgt. Dat we in een omwentelend tijdsgewricht leven mag duidelijk zijn. De crisis van de Europese economie is vooral ook een crisis van de instellingen. Bij gebrek aan voldoende eensgezinde politieke en economische sturing slaagt de Europese Unie er niet in de brand te bedwingen. Op die manier komt de EU in een neerwaartse spiraal terecht: politieke leiders, die op het thuisfront onder druk gezet worden, hebben amper nog beweegruimte om tot een vergelijk te komen, waarna de indruk van onvermogen nog versterkt wordt.Zeker in België gaat die bestuurlijke crisis in Europa gepaard met een impasse in de binnenlandse instellingen. In de politieke crisis die ruim vier jaar aansleept zijn inmiddels zowat alle democratische machten besmet geraakt. Dat er in het stemhokje fel gereageerd wordt op zoveel instabiliteit is dus niet ongewoon.Ook de media ontsnappen hier niet aan een zelfonderzoek. Enerzijds maakt de toenemende druk vanwege de alomtegenwoordige media het voor politici erg moeilijk om nog in overleg tot een onderhandelende oplossing te komen. Anderzijds leidt een vereenvoudiging van mediadebatformules ertoe dat een verdediger van het compromis bijna per definitie aan het kortste eind trekt. In de keuze tussen zwart en wit is grijs altijd de verliezer.Een ander gevolg van die dubbele beweging van vermenigvuldiging en vereenvoudiging is dat de Wetstraat wordt verbeeld als oorlogszone, waar een permanente staat van conflict heerst. De evolutie naar ontzuiling in het medialandschap speelt daarbij een belangrijke rol. Vroeger fungeerden kranten als spreekbuis van de zuil of van het kapelletje in de zuil waar ze uit voortkwamen. Elk politiek feit werd vanuit het belang en het standpunt van de eigen zuil geduid.Met het verpulveren van de zuilen is ook die eenzijdigheid verdwenen. Dat is een goede zaak voor de veelstemmigheid in het publieke debat, maar tegelijk is politieke berichtgeving vandaag een wingewest geworden om een groter publiek aan te trekken. Vandaar de verleiding om een politiek debat te vernauwen tot een spectaculaire bokskamp. Verbaal agressieve leidersfiguren met een talent voor tactiek en cynisch spel zijn genetisch bevoordeeld in dergelijke voorstellingen.Interessant daarbij is de haat-liefde-verhouding tussen N-VA of PVV en de media, waarvan grote delen steevast door beide partijen tot het verderfelijke establishment worden gerekend. 'De' media - meestal ook in die grove, veralgemenende term samengevat - worden weggezet als 'links' en 'politiek correct'. Geert Wilders weigert consequent deelname aan programma's als Pauw & Witteman, omdat die tegen hem zouden zijn.In Vlaanderen mag ook Bart De Wever zich graag beklagen over de vijandige behandeling in de pers. Wetstraatjournalisten zouden hun eigen agenda doordrukken en de vorming van een regering zonder N-VA bewerkstelligen. Dat is ironisch omdat De Wever die klacht bijna wekelijks ten gehore kan brengen in een uitgebreid interview op radio, tv, of in de weekendbijlage van telkens weer een andere krant.Misschien is het publiek, de kiezer, vandaag ook gemakkelijker vatbaar voor populistische boodschappen. De positieve waarde van verzoening die de voorbije zestig jaar aan het concept compromis werd gehangen, is door gewenning in de vergeethoek geraakt. De grote compromissen in de sociale zekerheid of het onderwijs konden afgedwongen worden omdat zij een garantie boden op sociale en levensbeschouwelijke vrede. In de eerste decennia na de Tweede Wereldoorlog was die 'vrede' nog geen leeg begrip.Die argumenten behouden vandaag nog slechts een historische waarde, nu de mensen die de tijden van voor de 'grote compromissen' aan den lijve hebben ondervonden uit het hart van de samenleving verdwijnen. De partijen waarvoor zij traditioneel gestemd hebben, verdwijnen stilletjes met hen mee.Voor jongere kiezers is de waarde van het compromis geen vanzelfsprekendheid meer. De voordelen van een maatschappelijke consensus worden als verworven recht aangenomen, van de nadelen willen ze meteen verlost worden. Betalen voor de Walen, betalen voor de ouderen, betalen voor de banken, betalen voor de Grieken: veel gekker moet het niet meer worden.Nog voor er sprake was van De Wever of Wilders sprak de Nederlandse politicoloog Cas Mudde al van een populistische Zeitgeist. De aantrekkingskracht van populisme, zo stelt hij prikkelend vast, wijst niet op een 'verdomming' van het electoraat, zoals graag aangenomen wordt, maar net op individualisering en emancipatie. "Als een gevolg van het egalitarisme van de jaren zestig, verwachten burgers vandaag meer van hun politici, en voelen ze zichzelf beter gewapend om hun acties te beoordelen." Politici met een populistisch discours spelen daar handig op in door de indruk te wekken dat zij wel de politiek correcte taboes durven doorbreken.In een ijdele poging een antwoord te bieden op de populistische kreten, presenteren politici zich hardnekkig als 'gewone mensen' of 'bekende Vlamingen' die in modemagazines en tv-spelletjes opdraven. Net daardoor ontluisteren ze ze zelf nog meer de eigen professie, waardoor de vervreemding nog toeneemt. Het blijft immers wat het is: doen alsof.Waar het klassiek gelegitimeerde gezag in de verdrukking komt, is er ruimte voor een ander type leiderschap: dat van de charismatische leider. Dat hoeft niet noodzakelijk een populist te zijn, zoals Bart De Wever in Vlaanderen bewijst, maar het helpt als je af en toe populistisch uit de hoek durft te komen. Het compromis is daarbij een vanzelfsprekend doelwit. Dat die strategie succesvol is, bewijst het geval 'België' helaas al dik 520 dagen lang.(Dit is een bewerkt fragment uit het essay 'Het einde van het compromis'. Het essay kwam tot stand in opdracht van Nieuwspoort, het gezelschap voor politieke verslaggeving in Nederland. 'Het Einde van het Compromis' is uitgegeven bij Van Gennep, Amsterdam)

 © De Persgroep Publishing








23-11-2011, p.2

Bart Eeckhout ('De Morgen') schrijft rapport voor Nederlandse journalisten

Bart Eeckhout, chef cultuur bij deze krant, heeft in opdracht van Nieuwspoort, het genootschap voor politieke verslaggeving in Nederland, een rapport opgesteld over politiek en media. Nieuwspoort besteedt die 'rapportage', die de vorm heeft van een politiek essay, jaarlijks uit. Het is nog maar de eerste keer dat een buitenlandse verslaggever de taak krijgt. Vorig jaar werd de functie nog bekleed door de bekende Nederlandse journalist Joris Luyendijk, die zijn bevindingen neerschreef in het veelbesproken boek Je hebt het niet van mij, maar.In zijn verslag focust Eeckhout op de gelijkenissen tussen de politieke toestand in ons land en in Nederland, en met name op het gelijklopende succes van Bart De Wever (N-VA) en Geert Wilders (PVV). Ondanks hun grote inhoudelijke verschillen, zit er een parallel in de afkeer van de bestaande politieke elite die ze vertolken. Ze delen daarbij een radicale afwijzing van het compromis. Dat is immers het symbool van het politieke establishment.Het essay Het einde van het compromis verschijnt vandaag ook in boekvorm. Bart Eeckhout is vanmiddag samen met minister van Staat Johan Vande Lanotte (sp.a) gastspreker op de jaarlijkse Kees Lunshoflezing in Nieuwspoort, bij het Nederlandse parlement in Den Haag.

 © De Persgroep Publishing








18-11-2011, p.7

De Standaard der Letteren

Een huis, een tuin  en een barbecue

Zeven jaar geleden verhuisde journalist Tom Vandyck naar de Verenigde Staten. In Amerika zoals het is vertelt hij over zijn inburgeringproces,  de recente geschiedenis  en het politieke klimaat in zijn tweede land.

'I had to go see about a girl', zegt Robin Williams tegen Matt Damon in de film Good Will Hunting. Dat is ook de reden waarom Vandyck in 2004 België achterliet en naar het land van zijn echtgenote emigreerde. Niet vanzelfsprekend voor een 'hardcore-Antwerpenaar': 'Ik werd al onrustig toen ik buiten de Leien ging wonen.'

In Amerika zoals het is bekijkt Vandyck zijn tweede vaderland met een mengeling van sympathie, verwondering, ergernis en scepsis: 'Hoe meer je weet, hoe beter je inziet hoeveel je nog niet weet.' De komische accenten geven het boek af en toe een lichtvoetige toon, maar in wezen klinkt de auteur pessimistisch: 'Ik maak me ernstig zorgen en hou het voor mogelijk dat de VS naar de kloten gaan.' En, 'Ik erger me alsmaar meer hoe dit land met haken en ogen aan elkaar hangt', schrijft hij. 'Amerika loopt ver achterop op andere ontwikkelde landen waar hogesnelheidstreinen door het landschap zoeven en iedereen naar de dokter kan zonder een persoonlijk faillissement te vrezen.'

Na de verkiezing van Barack Obama hing er euforie in de lucht, maar 'het is alleen maar hopelozer geworden', meent Vandyck. 'Rechts spuit meer gif dan ooit tevoren. Links zit in elkaar gedoken in een hoekje.' Obama wordt zelfs door zijn eigen achterban als loser bestempeld.

In het boek worden geschiedenis, sociologie en politiek afgewisseld met persoonlijke anekdotes. Zo beschrijft Vandyck de zoektocht naar een huis en een auto in Boston, en naar geschikte opvang voor zijn zoontje, wat niet vanzelfsprekend is. Intussen woont hij in Saint Paul in Minesota, in de buurt van zijn schoonouders.

Bij zijn aankomst was hij een 'resident alien', nu is hij een genaturaliseerde Amerikaan. Hij voelt zich goed in de VS en voelt zich ook steeds meer een Amerikaans burger. Dat valt op als hij het over 'wij, de Amerikanen' heeft. Na een tijdje wordt België zelfs een 'exotisch oord'.

Zo was zijn verontwaardiging over de Europese berichtgeving over de raid op Osama bin Laden groot. 'We hebben de smeerlap eindelijk te pakken!' riep Vandyck samen met miljoenen andere Amerikanen. In Europa dacht men er anders over. 'Dat het daar over de rechten van een massamoordenaar ging, vond ik gewoon obsceen'.

Barbecueritueel

Bij een inburgeringsproces hoort een integratie op culinair gebied. Om een echte Amerikaan te kunnen worden, moet een man leren barbecueën. Het perfecte plaatje van de Amerikaanse droom is: een huis, een tuin, twee auto's, een garage én een barbecuestel in die tuin. Vandyck, die er eentje heeft gekregen van zijn schoonouders, heeft de kunst van het barbecueën intussen aardig onder de knie. 'Wat de Belgen barbecue noemen, is gewoon grillen. Goed barbecueën is een ritueel en vraagt dagen voorbereiding.' Slowfood bestaat dus in de VS, net als gezond eten. Het is geen typisch Amerikaans beeld, maar op boerenmarkten zijn er verse, biologische groenten te koop.

Maar terug naar de politiek. Vandyck is er niet van overtuigd dat Obama herverkozen raakt. Hij heeft als de grote verlosser de boel niet in een-twee-drie hervormd. Het land kampt met een laag zelfbeeld, de Amerikanen zijn hun optimisme kwijt. Toch zijn ze er haast zonder uitzondering van overtuigd dat ze in het beste land ter wereld wonen, wat historisch niet onterecht is. 'Amerika is tot nader order nog steeds nummer één', besluit Vandyck, 'want het blijft de maat van alle dingen'.

Lefties zijn softies

Bovendien heeft Obama volgens Vandyck ook goede zaken verwezenlijkt, zoals het stimuluspakket en de redding van de auto-industrie. Zijn ziektewet is 'revolutionair naar Amerikaanse maatstaven', maar al bij al is het 'een mager beestje'. 

De standpunten van rechts worden ook hoe langer hoe absurder. De klimaatverandering is een socialistisch complot om de belastingen te verhogen. De Republikeinse presidentskandidaten zijn rechtser dan Vlaams Belang en Geert Wilders. Maar ook op de linkerzijde geeft hij kritiek. Vandyck beschrijft in detail de Lefties, de zogenaamde hoogopgeleide, linkse grootstadbewoners. Zolang ze geen universele ziekteverzekering of gratis kleuterschool kunnen realiseren, vindt hij hen maar softies.

Af en toe valt hij in herhaling en soms weidt hij te ver uit over allerlei weetjes. Uit de 414 pagina's tellende kanjer hadden dus best wat bladzijden geschrapt mogen worden. Zo hadden misschien ook de vele tik- en andere fouten kunnen worden vermeden die het boek ontsieren. Maar de VS fascineren, en Vandyck weet de geschiedenis en het alledaagse leven van het land op een begrijpelijke en toegankelijke manier uit te leggen. Dé Amerikaan bestaat niet, en de clichés die daarover bij de Europeanen leven, weet hij mooi te nuanceren.

DE AUTEUR: is een journalist (1972) uit Antwerpen die sinds 2004 in de Verenigde Staten woont.

HET BOEK: politiek, sociologie en geschiedenis van de VS, afgewisseld met persoonlijke anekdotes.

ONS OORDEEL: een wat uitgesponnen, maar toegankelijke nuancering van het begrip 'De Amerikaan'.

TOM VANDYCK

Amerika zoals het is. De gespleten geschiedenis van mijn tweede land.

Vrijdag, 414 blz., 24,90.

 © Corelio








18-11-2011, p.6

De Standaard der Letteren

Pleidooi voor onzuiverheid

In Mijn nieuwe vaderland bundelt Ramsey Nasr een selectie uit de gedichten die hij tweeënhalf jaar lang schreef als Nederlands Dichter des Vaderlands. Die titel leverde niet alleen poëzie op, maar ook een kijk op een veranderend vaderland, en navenante polemieken.

In Mijn nieuwe vaderland brengt Ramsey Nasr de keuze uit de gedichten die hij als Dichter des Vaderlands heeft geschreven onder in cycli. Hij koppelt de gedichten telkens aan de actualiteit die hem heeft geïnspireerd. Bovendien heeft hij niet alleen poëzie opgenomen, maar ook twee polemieken, die eerder in diverse kranten zijn verschenen.

In beide gedaantes, die van dichter en die van essayist, gedraagt Nasr zich vaak als een meeslepend redenaar, die niet kan verbergen dat hij acteur is van opleiding. In zijn voorwoord verdedigt hij de hybride vorm van zijn bundel vanuit een voorliefde voor de onzuiverheid.

Vrijheid

Een dominant thema is de vrijheid. Daar plaatst hij in een polemische tekst deze kanttekening bij: 'In Nederland móet alles worden gezegd. Daarom heeft niets van wat wij zeggen nog waarde.' Uiteraard is het hem ook te doen om zijn eigen en ons aller identiteit binnen de context van een multiculturele samenleving, die veranderingen in de definitie van het woord 'vaderland' teweegbrengt. Hij brengt verslag uit over een maatschappij die op alle mogelijke terreinen in crisis is en plaatst zijn samenlevingsmodel tegenover dat van Geert Wilders en premier Rutte.

Wat ons rest, dat is noch min noch meer de kunst, suggereert de dichter met een gezonde behoudzucht. Dat is wat ons van de aap onderscheidt. Hij blijft geloven in de heilzaamheid van cultuur, des te meer nu hij die bedreigd acht. Elders formuleert hij het als volgt: 'hier, in de open kuil van onze ziel / juist hier zou iets groots kunnen worden verricht / laat ons beginnen met een gedicht.'

Ik kan me voorstellen dat sommigen zullen vinden dat op de gedichten te veel galm zit. Het valt op dat Ramsey Nasr zijn gelegenheidsverzen naar hartenlust laat fonkelen. Zijn barokke beeldenstroom, zijn baldadige coloriet, zijn schaamteloos pathos vol oh's of andere geëxalteerde uitroepen zijn weleens over the top. Het zijn kenmerken die met hetzelfde gemak ten goede en ten kwade kunnen worden geduid . 

DE AUTEUR: was stadsdichter van Antwerpen en sinds 2009 voor vier jaar Nederlands Dichter des Vaderlands. Daarnaast is hij essayist, acteur, regisseur en librettist. Hij is van Palestijnse komaf.

HET BOEK: een keuze uit de gedichten die Ramsey Nasr gedurende tweeënhalf jaar als Dichter des Vaderlands schreef.

ONS OORDEEL: een hybride selectie in een gedurfde, vaak barokke stijl. Voor- en tegenstanders gegarandeerd.

RAMSEY NASR

Mijn nieuwe vaderland. Gedichten van crisis en angst.

De Bezige Bij, 111 blz., 16,50 ?.

 © Corelio








18-11-2011, p.6

De Standaard der Letteren


Dichter des Vaderlands: het is onbezoldigd. Bovendien houdt Ramsey Nasr niet van stilzitten. En dus dook hij de jongste tijd op als gelegenheidsreporter voor Canvas, als boegbeeld van de culturele wereld tegen de keiharde besparingen van het kabinet-Rutte, als undercoverinterviewer van Ai Weiwei en straks als acteur in een film van Peter Greenaway.

In België komt Nasr niet vaak meer - 'geen tijd, helaas' - en dan doet zelfs een gesprek in de lobby van een banaal Brussels hotel even deugd. Het gaat over de bundeling van gedichten als Dichter des Vaderlands, aangevuld met enkele vrije tribunes. Want de poëet blijft toch vooral een burger met een mening.

Waarom staat Vermeers 'De dame met de weegschaal' op de cover van de bundel?

'Het is een beeld uit "Wat ons rest,, het eerste gedicht dat ik heb geschreven als Dichter des Vaderlands. Ik deed dat op vraag van het Rijksmuseum, toen het dat schilderij leende van de National Gallery of Art in Washington. Ik wilde sowieso over Vermeer schrijven, omdat ik zijn schilderijen de mooiste uit onze geschiedenis vind. En omdat ik dacht dat ze iets over de Nederlanders zeggen, al wist ik toen nog niet wat. Ik heb een prachtige catalogus van zijn oeuvre, en daarin zie je steeds dezelfde elementen terugkeren. Het licht komt altijd van links binnengevallen door hetzelfde venster, er is vaak een geel satijnen jakje met hermelijnen kraag en ook parels, en op de achtergrond een schilderij. Dat waren gewoon de dingen die Vermeer bezat.'

'In de dagen van die opdracht stonden de voorpagina's net vol over de economische crisis. Alles stortte ineen. Toen realiseerde ik me dat Dame met de weegschaal veel zegt over de economische crisis. Vermeer gebruikte wat hij bezat. De weegschaal in de hand van de vrouw is leeg. Eeuwenlang hebben ze gedacht dat die glans kwam van parels of goud, maar uit microscopisch onderzoek is gebleken dat die alleen komt van de weegschaal zelf, die dus leeg is. Het schilderij gaat voor mij over kunst in tijden van crisis. En laat Gedichten van crisis en angst nu net de ondertitel zijn van het boek.'

'Wij zullen leren de trotse bezitters van lege schalen te zijn', is de laatste zin.

'We moeten bezuinigen, maar laten we de waarde inzien van wat echt belangrijk is. Jarenlang is er gegooid met hypotheken en leningen, gesjoemeld en gehandeld met geld dat er niet was, terwijl de spaarzame Vermeer gebruikmaakte van wat er wel was en uit die schaarse eigen middelen de mooiste schilderijen heeft gepuurd. Met verf, pigment, kleur. Hoe sober en tegelijk stralend kun je zijn? Het gedicht gaat ook in bredere zin over onze nationale identiteit: wie zijn wij nu echt? Ik krijg wel eens het verwijt negatief te zijn, maar het zijn geen fijne tijden en dat moet je niet ontkennen. Zodra je je dat realiseert, kun je weer verder. Zonder te vluchten in zondebokken en afleidingsmechanismen.'

U geeft toe dat u ook bang bent.

'Veel van wat ik schrijf, wordt uitgelegd als "ach, meneertje weet het beter,. Maar ik geef toe dat ik zelf ook deel uitmaak van de crisis. Niemand staat erbuiten. Ik ben ook bang. Niet zozeer voor afzonderlijke angstbeelden, zoals de financiële crisis, de PVV of de moslims. Wat me bang maakt, is de vijandigheid in dit land. Tegengestelde krachten - progressief en conservatief, allochtoon en autochtoon, 'elite' en 'het volk' - komen allemaal op voor het behoud van Nederland. Iedereen voelt zich geroepen te vechten voor Nederlandse waarden als "de vrijheid, en "onze cultuur, en ziet daarbij de ander als de tegenstander, die verantwoordelijk is voor de ondergang.'

Dat is klassiek in crisistijden.

'Ja, maar het is ook eigen aan onze volksziel. Wij cultiveren zo graag onze tegenstellingen. In praatprogramma's zetten ze altijd twee tegenpolen bijeen, want "dat biedt vuurwerk,. Onzin! Er wordt juist minder gezegd, omdat de zin voor nuance en twijfel verdwijnt. Nederlanders zijn altijd knap geweest in revoluties, maar we zijn er verslaafd aan geworden. Het calvinisme was een revolutie, een opnieuw beginnen. De Tachtigers hebben de taal heruitgevonden. De seksuele revolutie: nergens zo fel gevierd als in Nederland. Alles moet altijd helemaal opnieuw, waardoor iedere zin voor traditie verdwijnt.'

'We verwijten onze allochtonen dat ze zich niet aanpassen aan onze cultuur, dat ze niet weten wie Michiel de Ruyter was, terwijl de meeste autochtone Nederlanders zelf dat historisch besef helemaal verloren hebben. We weten niet wie de martelaren van Gorkum waren of wat de val van Antwerpen betekende. Daarom wordt nu krampachtig een historische canon ofpgelegd: een zoektocht naar wie we zijn. Zet de tv op en je ziet Ik hou van Holland of Holland's got talent. Er is kennelijk een enorme behoefte aan een positieve kijk op onszelf, of op hoe we waren, doorspekt met nostalgie. Er is niets mis met een beetje nostalgie, maar het is kwalijk als het de basis wordt van je politiek.'

Een beetje autochtoon dweept met André Hazes.

'Ik heb niets tegen niets tegen "volkscultuur,, en ik houd ook van André Hazes. Het probleem is dat het haast verplicht is geworden om alléén daarvan te houden. "Waarom moeten we altijd dat elitaire gezeik aanhoren, waarom subsidiëren we dat nog?, Alles wordt teruggebracht tot het niveau van gewoon, leuk, gezellig. We evoluerenin Nederland nog sneller dan elders - naar de totale commercialisering. Bang voor alles wat niet meteen te verhapstukken is. Ik klink nu wel negatief, maar er is gelukkig ook een tegenbeweging aan het ontstaan.'

Tegenbewegingen hebben het altijd moeilijk in Nederland. Wie niet denkt zoals de dominante stroming, staat in de hoek. Vroeger was dat zo met rechts, nu met links.

'Het is een pendelbeweging, maar er zit, vrees ik, ook een neerwaartse spiraal in. Ik zie niet zo goed in hoe we hier weer uitgeraken. Nederlanders zijn altijd vrank en vrij geweest. Al in de zeventiende eeuw stelden buitenlandse reizigers dat vast. De avontuurlijke VOC-mentaliteit waarover Balkenende het altijd had, daar zijn we toch wel trots op. Dat we zo ook slavenhandelaars werden, vergeten we even. Maar we zijn te hard gaan geloven in onze directheid en oprechtheid. Mondigheid is een must geworden. Je moet altijd een antwoord hebben, nooit mag je toegeven: ik weet het niet. Jan Kees de Jager, onze minister van Financiën, zegt in het buitenland: "I am Dutch, so I can be blunt,. Wij, Nederlanders, weten niet dat wij inmiddels de enigen zijn die dat een positieve eigenschap vinden. En zo is er wel meer dat we niet inzien. Nederland moet oppassen dat het niet een soort Israël wordt, een eeuwig onbegrepen land. "Jullie hebben die politieke moorden niet gehad, jullie weten niet hoe het is om hier te leven.,'

Alsof andere landen geen nationale trauma's hebben.

'Precies. Wij drijven steeds verder af van de werkelijkheid. Die werkelijkheid is dat Nederland volgens statistieken het op twee na beste land ter wereld is om te wonen. Waarom dan toch dat chagrijn? We hebben zoveel vrijheid tot onze beschikking dat we onze verlangens steeds meteen willen vervullen. Anders voelen we ons gefnuikt en gaan we iemand zoeken om de schuld aan te geven. Het zijn de asielzoekers die het verpesten, of de kunstenaars aan het subsidie-infuus. Dat is al een poosje bezig, maar het begint uit de hand te lopen.'

Pomphouders beloven een gratis tankbeurt aan wie een chauffeur betrapt die niet betaalt. De overheid roept de burgers op met hun gsm foto's te nemen als ze iets verdachts zien. George Orwell in Nederland?

'Fleur Agema, die voor de PVV in de Tweede Kamer zit, heeft kunstacademie gedaan. Als afstudeerproject ontwierp ze een gevangenis. Nieuwe bajesklanten beginnen in een ruimte in volledige isolatie en duisternis. Via een systeem van straf en beloning kunnen ze zich verbeteren, naar ruimtes met telkens wat meer licht, of achteruitgaan naar de kilste, kaalste duisternis. Dat is pas je reinste Orwell: dat denken in systemen, volledig ontmenselijkt. Dat is zo. ik durf het woord niet uit te spreken.

In 'Mijn nieuwe vaderland' heeft u het woord 'fascisme' wel uitgesproken. 'Ik eer mijn leiders hemelhoog / en 't hoogst zit een fascist / die u en mij zolang gedoogt / zolang als hij beslist.'

'En toen kreeg ik half Nederland over me heen. Ik heb dat gezegd en heb daar ook een hele rij argumenten voor. Geert Wilders kleurt op zijn weblog zelfs zijn ogen lichtblauw om zijn Indonesisch bloed te maskeren. Maar laat ons daar niet te diep op ingaan, ik wil niet dat het een riedeltje wordt. En er wordt al te veel vanuit tegenpolen gedacht of vanuit loopgraven gevochten.'

Frappant dat u zichzelf nu censureert, en dat in Nederland.

'Ik aarzel omdat het geen nut heeft op die kwalificatie te blijven hameren. Je ziet jezelf alleen terug bij PowNews (provocerend infotainmentprogramma, red.), waar je er dan van wordt beschuldigd dat je niet hun dichter bent, maar een haatzaaier - uitgerekend door het medium dat niets anders doet dan anderen af te zeiken. De politiek wilde een rechts geluid laten horen in de journalistiek. Maar van rechtse journalistiek zou je toch wat inhoud mogen verwachten, in plaats van letterlijk een opgestoken middelvinger?'

Storen die aanvallen u erg? Voelt u zich onveilig?

'Je bedoelt: doet het pijn dat ze zeggen dat ik moet opflikkeren naar mijn zandbak, om mijn haatgedichten te gaan schrijven voor Hamas? Of dat ik geen echte Nederlander ben, al ben ik geboren in Rotterdam uit een Nederlandse moeder? Raken doet me dat niet, maar ik wil wel weten hoe vaak dat gezegd wordt. Dus check ik dat, ja.'

Waarom schreef u een gedicht over de dodelijke schietpartij in Alphen aan de Rijn? 

'Dat drama was relevant voor dit land omdat het past in een reeks: de moorden op Pim Fortuyn en Theo van Gogh, de aanslag op het koningshuis, de schreeuw op de Dam, enzovoort. Zulke dingen kunnen overal gebeuren, maar als het een reeks wordt, moet je je toch afvragen: waarom in Nederland? Al is het maar om te beseffen dat je niet immuun bent. We hebben te lang badinerend en neerbuigend gedaan over België. Dutroux, dat kon toch alleen bij onze gekke zuiderburen, waar je altijd alle regels kunt omzeilen? En het Vlaams Blok, zoiets was bij ons toch ondenkbaar? We krijgen de rekening gepresenteerd.'

Over de man die de stilte op de Dodenherdenking verstoorde met een kreet, dichtte u: 'Waar alles mag, is iedereen vogelvrij'.

'Het zegt veel over Nederland dat iemand het nodig vindt tijdens de twee meest beladen minuten van het jaar zijn persoonlijke vrijheid te vieren. Dat heeft niets meer te maken met het credo van de Tachtigers over "de allerindividueelste expressie van de allerindividueelste emotie,. Het is de verwording van dat idee: de drang overal en altijd je mening te uiten, het liefst om anderen voor het hoofd te stoten.'

Grappig dat ze u naar uw zandbak willen terugsturen. Uw pleidooi voor wat fatsoen is oer-Nederlands.

(lacht) 'Dat klopt, ja. Ik ben in wezen vrij conservatief van opvattingen. En toch blijft het voor veel mensen als een rode lap op een stier werken dat iemand met een buitenlandse achternaam iets over Nederlanders komt vertellen. Zeker als het niet altijd even positief is. Dan krijg je die verdedigende Pavlov-reflex: "Ga toch lekker terug, als het je hier niet bevalt,. In Antwerpen kreeg ik in het begin ook wat tegenkanting als stadsdichter: wat moet die hier, waarom geen Antwerpenaar? Maar dat ging voorbij toen ze me leerden kennen. In Nederland wordt de tegenkanting steeds heviger. Nu nóg een gedicht over ons, ho maar! Houdt het een keer op?'

Bent u agressiever dan in uw Antwerpse periode?

'Het zijn ook andere tijden, tijden van crisis en angst. In Antwerpen had je ook onderbuikgevoelens, maar die waren langzaam gegroeid vanuit een onvrede met de politiek. In Nederland is het bijna revolutionair. Zet een Vlaming uit de jaren 1950 naast een van nu, en ze kunnen communiceren. Een Nederlander van toen en een van nu begrijpen elkaar niet. Daarom vind ik het zo idioot dat ze met "onze normen en waarden, schermen. Welke normen en waarden? "Wij zijn een proper en nijver volk?, "Godvrezend en bescheiden?, We zijn wezenlijk veranderd.'

Dan is het toch logisch dat veel Nederlanders ongerust zijn?

'De integratie van mensen van andere culturen is op diverse terreinen niet geslaagd. Links heeft te lang gedacht dat met geduld alles vanzelf goed zou komen. De ergernis over overlast, vooral door Marokkaanse en Antilliaanse jongeren, is begrijpelijk. En dat homo's worden weggepest uit hun wijk, is onaanvaardbaar. Zulke problemen moeten worden benoemd, maar dan we liefst in een sfeer van zoeken naar oplossingen. Dat gebeurt niet. Ik proef alleen een klimaat van verharding: strengere straffen, dreigen met terugsturen naar het land van herkomst.'

'Als premier Rutte zegt dat iedereen een inbreker enkele flinke tikken moet kunnen geven zonder daar juridische problemen mee te krijgen, dan is dat niet helemaal onjuist. Maar moet een premier zulke aanmoedigende uitspraken doen? Niet veel later was het raak: vier mannen sloegen samen een inbreker in coma.'

Een premier mag zich toch uitspreken over maatschappelijke thema's?

'Jawel, maar politici horen aan oplossingen te werken en burgers te wijzen op hoe complex het probleem is. Ze horen geen schijnoplossingen voor te stellen. Het is zo makkelijk en goedkoop te appelleren aan de onderbuikgevoelens. Maxime Verhagen noemde het op een CDA-bijeenkomst terecht "dat mensen zich afvragen of Nederland nog wel Nederland is met al die buitenlanders, en of 'ze' de baan van mijn zoon inpikken,. Kijk, dat er burgers zijn die zulke dingen denken, begrijp ik. Maar dat een CDA-minister uit pure wanhoop over de peilingen zulke dingen zegt, neem ik hem erg kwalijk. Dat is laf meeliften op het succes van Wilders.'

Wilders heeft veel macht. Hij bepaalt wat minister van Asiel Gerd Leers wel of niet mag zeggen.

'Ik kan er niet bij dat politici een partij waarmee ze niet in een kabinet willen zitten, alle kansen geeft om hun beleid te sturen, zonder dat die partij daar ooit verantwoording moet voor afleggen. Van alles wat de goegemeente niet leuk vindt - de Grieken, de zware besparingen - kan Wilders verkondigen, voluit op het orgel rammend: jammer dat er niet naar mij wordt geluisterd. En voor alles wat de mensen wel leuk vinden, steekt hij de pluimen op zijn hoed. Onvoorstelbaar.'

'Maar zo gebeurt het wel vaker. Neem nu de kaalslag van de bezuinigingen op kunst en cultuur, hoe valt dat te rijmen met het constante inroepen van "onze cultuur, als een te koesteren goed tegen de invloed van vreemdelingen in Nederland? Het is toch niet consequent enerzijds hedendaagse kunstenaars uit te schelden als elitaire subsidieslurpers, en anderzijds allerlei problemen op te lossen door trotser te zijn op Rembrandt en Van Gogh?'

U bent erg betrokken bij de Palestijnse kwestie. Doen problemen van die omvang het gekissebis in Nederland niet relativeren?

'Ik weet hoe mijn familie in Palestina moet overleven, en ik vind het een schande dat de Nederlandse regering in dat conflict steeds eenzijdig de kaart van Israël trekt. Ik heb ook in Myanmar gebieden bezocht waar driekwart van de bevolking is weggevaagd. Ik heb in China Ai Weiwei horen spreken over de schendingen van vrijheid en mensenrechten. En ik heb op een poolvlakte gestaan waar je door de omgeving wordt gedwongen de menselijke diersoort te relativeren. Juist daarom maakt het me boos dat er zo'n haatklimaat is ontstaan in dit land, dat eigenlijk relatief weinig reden heeft om te zeuren. Het is crisis, maar vraag eens aan de Grieken en de Italianen of ze niet willen ruilen.'

 © Corelio








18-11-2011, p.4

De Standaard der Letteren

'Waarover zeuren we eigenlijk?' 

Toen Ramsey Nasr Antwerpens stadsdichter werd, klonk gemopper: een Palestijnse Hollander? Enkele gedichten later werd hij omarmd. In het Nederland van Mark Rutte en Geert Wilders laat de liefde voor de Dichter des Vaderlands wat langer op zich wachten. In 'Mijn nieuwe vaderland. Gedichten van crisis en angst' schrijft hij zijn woede over de woede van zich af.

Dichter des Vaderlands: het is onbezoldigd. Bovendien houdt Ramsey Nasr niet van stilzitten. En dus dook hij de jongste tijd op als gelegenheidsreporter voor Canvas, als boegbeeld van de culturele wereld tegen de keiharde besparingen van het kabinet-Rutte, als undercoverinterviewer van Ai Weiwei en straks als acteur in een film van Peter Greenaway.

In België komt Nasr niet vaak meer - 'geen tijd, helaas' - en dan doet zelfs een gesprek in de lobby van een banaal Brussels hotel even deugd. Het gaat over de bundeling van gedichten als Dichter des Vaderlands, aangevuld met enkele vrije tribunes. Want de poëet blijft toch vooral een burger met een mening.

Waarom staat Vermeers 'De dame met de weegschaal' op de cover van de bundel?

'Het is een beeld uit "Wat ons rest,, het eerste gedicht dat ik heb geschreven als Dichter des Vaderlands. Ik deed dat op vraag van het Rijksmuseum, toen het dat schilderij leende van de National Gallery of Art in Washington. Ik wilde sowieso over Vermeer schrijven, omdat ik zijn schilderijen de mooiste uit onze geschiedenis vind. En omdat ik dacht dat ze iets over de Nederlanders zeggen, al wist ik toen nog niet wat. Ik heb een prachtige catalogus van zijn oeuvre, en daarin zie je steeds dezelfde elementen terugkeren. Het licht komt altijd van links binnengevallen door hetzelfde venster, er is vaak een geel satijnen jakje met hermelijnen kraag en ook parels, en op de achtergrond een schilderij. Dat waren gewoon de dingen die Vermeer bezat.'

'In de dagen van die opdracht stonden de voorpagina's net vol over de economische crisis. Alles stortte ineen. Toen realiseerde ik me dat Dame met de weegschaal veel zegt over de economische crisis. Vermeer gebruikte wat hij bezat. De weegschaal in de hand van de vrouw is leeg. Eeuwenlang hebben ze gedacht dat die glans kwam van parels of goud, maar uit microscopisch onderzoek is gebleken dat die alleen komt van de weegschaal zelf, die dus leeg is. Het schilderij gaat voor mij over kunst in tijden van crisis. En laat Gedichten van crisis en angst nu net de ondertitel zijn van het boek.'

'Wij zullen leren de trotse bezitters van lege schalen te zijn', is de laatste zin.

'We moeten bezuinigen, maar laten we de waarde inzien van wat echt belangrijk is. Jarenlang is er gegooid met hypotheken en leningen, gesjoemeld en gehandeld met geld dat er niet was, terwijl de spaarzame Vermeer gebruikmaakte van wat er wel was en uit die schaarse eigen middelen de mooiste schilderijen heeft gepuurd. Met verf, pigment, kleur. Hoe sober en tegelijk stralend kun je zijn? Het gedicht gaat ook in bredere zin over onze nationale identiteit: wie zijn wij nu echt? Ik krijg wel eens het verwijt negatief te zijn, maar het zijn geen fijne tijden en dat moet je niet ontkennen. Zodra je je dat realiseert, kun je weer verder. Zonder te vluchten in zondebokken en afleidingsmechanismen.'

U geeft toe dat u ook bang bent.

'Veel van wat ik schrijf, wordt uitgelegd als "ach, meneertje weet het beter,. Maar ik geef toe dat ik zelf ook deel uitmaak van de crisis. Niemand staat erbuiten. Ik ben ook bang. Niet zozeer voor afzonderlijke angstbeelden, zoals de financiële crisis, de PVV of de moslims. Wat me bang maakt, is de vijandigheid in dit land. Tegengestelde krachten - progressief en conservatief, allochtoon en autochtoon, 'elite' en 'het volk' - komen allemaal op voor het behoud van Nederland. Iedereen voelt zich geroepen te vechten voor Nederlandse waarden als "de vrijheid, en "onze cultuur, en ziet daarbij de ander als de tegenstander, die verantwoordelijk is voor de ondergang.'

Dat is klassiek in crisistijden.

'Ja, maar het is ook eigen aan onze volksziel. Wij cultiveren zo graag onze tegenstellingen. In praatprogramma's zetten ze altijd twee tegenpolen bijeen, want "dat biedt vuurwerk,. Onzin! Er wordt juist minder gezegd, omdat de zin voor nuance en twijfel verdwijnt. Nederlanders zijn altijd knap geweest in revoluties, maar we zijn er verslaafd aan geworden. Het calvinisme was een revolutie, een opnieuw beginnen. De Tachtigers hebben de taal heruitgevonden. De seksuele revolutie: nergens zo fel gevierd als in Nederland. Alles moet altijd helemaal opnieuw, waardoor iedere zin voor traditie verdwijnt.'

'We verwijten onze allochtonen dat ze zich niet aanpassen aan onze cultuur, dat ze niet weten wie Michiel de Ruyter was, terwijl de meeste autochtone Nederlanders zelf dat historisch besef helemaal verloren hebben. We weten niet wie de martelaren van Gorkum waren of wat de val van Antwerpen betekende. Daarom wordt nu krampachtig een historische canon ofpgelegd: een zoektocht naar wie we zijn. Zet de tv op en je ziet Ik hou van Holland of Holland's got talent. Er is kennelijk een enorme behoefte aan een positieve kijk op onszelf, of op hoe we waren, doorspekt met nostalgie. Er is niets mis met een beetje nostalgie, maar het is kwalijk als het de basis wordt van je politiek.'

Een beetje autochtoon dweept met André Hazes.

'Ik heb niets tegen niets tegen "volkscultuur,, en ik houd ook van André Hazes. Het probleem is dat het haast verplicht is geworden om alléén daarvan te houden. "Waarom moeten we altijd dat elitaire gezeik aanhoren, waarom subsidiëren we dat nog?, Alles wordt teruggebracht tot het niveau van gewoon, leuk, gezellig. We evoluerenin Nederland nog sneller dan elders - naar de totale commercialisering. Bang voor alles wat niet meteen te verhapstukken is. Ik klink nu wel negatief, maar er is gelukkig ook een tegenbeweging aan het ontstaan.'

Tegenbewegingen hebben het altijd moeilijk in Nederland. Wie niet denkt zoals de dominante stroming, staat in de hoek. Vroeger was dat zo met rechts, nu met links.

'Het is een pendelbeweging, maar er zit, vrees ik, ook een neerwaartse spiraal in. Ik zie niet zo goed in hoe we hier weer uitgeraken. Nederlanders zijn altijd vrank en vrij geweest. Al in de zeventiende eeuw stelden buitenlandse reizigers dat vast. De avontuurlijke VOC-mentaliteit waarover Balkenende het altijd had, daar zijn we toch wel trots op. Dat we zo ook slavenhandelaars werden, vergeten we even. Maar we zijn te hard gaan geloven in onze directheid en oprechtheid. Mondigheid is een must geworden. Je moet altijd een antwoord hebben, nooit mag je toegeven: ik weet het niet. Jan Kees de Jager, onze minister van Financiën, zegt in het buitenland: "I am Dutch, so I can be blunt,. Wij, Nederlanders, weten niet dat wij inmiddels de enigen zijn die dat een positieve eigenschap vinden. En zo is er wel meer dat we niet inzien. Nederland moet oppassen dat het niet een soort Israël wordt, een eeuwig onbegrepen land. "Jullie hebben die politieke moorden niet gehad, jullie weten niet hoe het is om hier te leven.,'

Alsof andere landen geen nationale trauma's hebben.

'Precies. Wij drijven steeds verder af van de werkelijkheid. Die werkelijkheid is dat Nederland volgens statistieken het op twee na beste land ter wereld is om te wonen. Waarom dan toch dat chagrijn? We hebben zoveel vrijheid tot onze beschikking dat we onze verlangens steeds meteen willen vervullen. Anders voelen we ons gefnuikt en gaan we iemand zoeken om de schuld aan te geven. Het zijn de asielzoekers die het verpesten, of de kunstenaars aan het subsidie-infuus. Dat is al een poosje bezig, maar het begint uit de hand te lopen.'

Pomphouders beloven een gratis tankbeurt aan wie een chauffeur betrapt die niet betaalt. De overheid roept de burgers op met hun gsm foto's te nemen als ze iets verdachts zien. George Orwell in Nederland?

'Fleur Agema, die voor de PVV in de Tweede Kamer zit, heeft kunstacademie gedaan. Als afstudeerproject ontwierp ze een gevangenis. Nieuwe bajesklanten beginnen in een ruimte in volledige isolatie en duisternis. Via een systeem van straf en beloning kunnen ze zich verbeteren, naar ruimtes met telkens wat meer licht, of achteruitgaan naar de kilste, kaalste duisternis. Dat is pas je reinste Orwell: dat denken in systemen, volledig ontmenselijkt. Dat is zo. ik durf het woord niet uit te spreken.

In 'Mijn nieuwe vaderland' heeft u het woord 'fascisme' wel uitgesproken. 'Ik eer mijn leiders hemelhoog / en 't hoogst zit een fascist / die u en mij zolang gedoogt / zolang als hij beslist.'

'En toen kreeg ik half Nederland over me heen. Ik heb dat gezegd en heb daar ook een hele rij argumenten voor. Geert Wilders kleurt op zijn weblog zelfs zijn ogen lichtblauw om zijn Indonesisch bloed te maskeren. Maar laat ons daar niet te diep op ingaan, ik wil niet dat het een riedeltje wordt. En er wordt al te veel vanuit tegenpolen gedacht of vanuit loopgraven gevochten.'

Frappant dat u zichzelf nu censureert, en dat in Nederland.

'Ik aarzel omdat het geen nut heeft op die kwalificatie te blijven hameren. Je ziet jezelf alleen terug bij PowNews (provocerend infotainmentprogramma, red.), waar je er dan van wordt beschuldigd dat je niet hun dichter bent, maar een haatzaaier - uitgerekend door het medium dat niets anders doet dan anderen af te zeiken. De politiek wilde een rechts geluid laten horen in de journalistiek. Maar van rechtse journalistiek zou je toch wat inhoud mogen verwachten, in plaats van letterlijk een opgestoken middelvinger?'

Storen die aanvallen u erg? Voelt u zich onveilig?

'Je bedoelt: doet het pijn dat ze zeggen dat ik moet opflikkeren naar mijn zandbak, om mijn haatgedichten te gaan schrijven voor Hamas? Of dat ik geen echte Nederlander ben, al ben ik geboren in Rotterdam uit een Nederlandse moeder? Raken doet me dat niet, maar ik wil wel weten hoe vaak dat gezegd wordt. Dus check ik dat, ja.'

Waarom schreef u een gedicht over de dodelijke schietpartij in Alphen aan de Rijn? 

'Dat drama was relevant voor dit land omdat het past in een reeks: de moorden op Pim Fortuyn en Theo van Gogh, de aanslag op het koningshuis, de schreeuw op de Dam, enzovoort. Zulke dingen kunnen overal gebeuren, maar als het een reeks wordt, moet je je toch afvragen: waarom in Nederland? Al is het maar om te beseffen dat je niet immuun bent. We hebben te lang badinerend en neerbuigend gedaan over België. Dutroux, dat kon toch alleen bij onze gekke zuiderburen, waar je altijd alle regels kunt omzeilen? En het Vlaams Blok, zoiets was bij ons toch ondenkbaar? We krijgen de rekening gepresenteerd.'

Over de man die de stilte op de Dodenherdenking verstoorde met een kreet, dichtte u: 'Waar alles mag, is iedereen vogelvrij'.

'Het zegt veel over Nederland dat iemand het nodig vindt tijdens de twee meest beladen minuten van het jaar zijn persoonlijke vrijheid te vieren. Dat heeft niets meer te maken met het credo van de Tachtigers over "de allerindividueelste expressie van de allerindividueelste emotie,. Het is de verwording van dat idee: de drang overal en altijd je mening te uiten, het liefst om anderen voor het hoofd te stoten.'

Grappig dat ze u naar uw zandbak willen terugsturen. Uw pleidooi voor wat fatsoen is oer-Nederlands.

(lacht) 'Dat klopt, ja. Ik ben in wezen vrij conservatief van opvattingen. En toch blijft het voor veel mensen als een rode lap op een stier werken dat iemand met een buitenlandse achternaam iets over Nederlanders komt vertellen. Zeker als het niet altijd even positief is. Dan krijg je die verdedigende Pavlov-reflex: "Ga toch lekker terug, als het je hier niet bevalt,. In Antwerpen kreeg ik in het begin ook wat tegenkanting als stadsdichter: wat moet die hier, waarom geen Antwerpenaar? Maar dat ging voorbij toen ze me leerden kennen. In Nederland wordt de tegenkanting steeds heviger. Nu nóg een gedicht over ons, ho maar! Houdt het een keer op?'

Bent u agressiever dan in uw Antwerpse periode?

'Het zijn ook andere tijden, tijden van crisis en angst. In Antwerpen had je ook onderbuikgevoelens, maar die waren langzaam gegroeid vanuit een onvrede met de politiek. In Nederland is het bijna revolutionair. Zet een Vlaming uit de jaren 1950 naast een van nu, en ze kunnen communiceren. Een Nederlander van toen en een van nu begrijpen elkaar niet. Daarom vind ik het zo idioot dat ze met "onze normen en waarden, schermen. Welke normen en waarden? "Wij zijn een proper en nijver volk?, "Godvrezend en bescheiden?, We zijn wezenlijk veranderd.'

Dan is het toch logisch dat veel Nederlanders ongerust zijn?

'De integratie van mensen van andere culturen is op diverse terreinen niet geslaagd. Links heeft te lang gedacht dat met geduld alles vanzelf goed zou komen. De ergernis over overlast, vooral door Marokkaanse en Antilliaanse jongeren, is begrijpelijk. En dat homo's worden weggepest uit hun wijk, is onaanvaardbaar. Zulke problemen moeten worden benoemd, maar dan we liefst in een sfeer van zoeken naar oplossingen. Dat gebeurt niet. Ik proef alleen een klimaat van verharding: strengere straffen, dreigen met terugsturen naar het land van herkomst.'

'Als premier Rutte zegt dat iedereen een inbreker enkele flinke tikken moet kunnen geven zonder daar juridische problemen mee te krijgen, dan is dat niet helemaal onjuist. Maar moet een premier zulke aanmoedigende uitspraken doen? Niet veel later was het raak: vier mannen sloegen samen een inbreker in coma.'

Een premier mag zich toch uitspreken over maatschappelijke thema's?

'Jawel, maar politici horen aan oplossingen te werken en burgers te wijzen op hoe complex het probleem is. Ze horen geen schijnoplossingen voor te stellen. Het is zo makkelijk en goedkoop te appelleren aan de onderbuikgevoelens. Maxime Verhagen noemde het op een CDA-bijeenkomst terecht "dat mensen zich afvragen of Nederland nog wel Nederland is met al die buitenlanders, en of 'ze' de baan van mijn zoon inpikken,. Kijk, dat er burgers zijn die zulke dingen denken, begrijp ik. Maar dat een CDA-minister uit pure wanhoop over de peilingen zulke dingen zegt, neem ik hem erg kwalijk. Dat is laf meeliften op het succes van Wilders.'

Wilders heeft veel macht. Hij bepaalt wat minister van Asiel Gerd Leers wel of niet mag zeggen.

'Ik kan er niet bij dat politici een partij waarmee ze niet in een kabinet willen zitten, alle kansen geeft om hun beleid te sturen, zonder dat die partij daar ooit verantwoording moet voor afleggen. Van alles wat de goegemeente niet leuk vindt - de Grieken, de zware besparingen - kan Wilders verkondigen, voluit op het orgel rammend: jammer dat er niet naar mij wordt geluisterd. En voor alles wat de mensen wel leuk vinden, steekt hij de pluimen op zijn hoed. Onvoorstelbaar.'

'Maar zo gebeurt het wel vaker. Neem nu de kaalslag van de bezuinigingen op kunst en cultuur, hoe valt dat te rijmen met het constante inroepen van "onze cultuur, als een te koesteren goed tegen de invloed van vreemdelingen in Nederland? Het is toch niet consequent enerzijds hedendaagse kunstenaars uit te schelden als elitaire subsidieslurpers, en anderzijds allerlei problemen op te lossen door trotser te zijn op Rembrandt en Van Gogh?'

U bent erg betrokken bij de Palestijnse kwestie. Doen problemen van die omvang het gekissebis in Nederland niet relativeren?

'Ik weet hoe mijn familie in Palestina moet overleven, en ik vind het een schande dat de Nederlandse regering in dat conflict steeds eenzijdig de kaart van Israël trekt. Ik heb ook in Myanmar gebieden bezocht waar driekwart van de bevolking is weggevaagd. Ik heb in China Ai Weiwei horen spreken over de schendingen van vrijheid en mensenrechten. En ik heb op een poolvlakte gestaan waar je door de omgeving wordt gedwongen de menselijke diersoort te relativeren. Juist daarom maakt het me boos dat er zo'n haatklimaat is ontstaan in dit land, dat eigenlijk relatief weinig reden heeft om te zeuren. Het is crisis, maar vraag eens aan de Grieken en de Italianen of ze niet willen ruilen.'

 © Corelio








18-11-2011, p.16

KORT

Nederland

Klacht tegen vrijspraak Geert Wilders

Bij het Comité voor de Mensenrechten van de VN in Genève hebben drie Marokkaanse Nederlanders een klacht ingediend tegen Nederland. Ze vinden dat ze onvoldoende zijn beschermd tegen "haatzaaien op grond van religie en ras", waarmee ze doelen op uitlatingen van PVV-leider Geert Wilders. Het drietal voelt zich in de steek gelaten na de vrijspraak door de rechtbank in de zaak tegen de PVV'er. (ANP)

Verenigde Staten

Vier doden door noodweer

In het zuiden van de VS hebben in de nacht van woensdag op donderdag enkele stormen aan minstens vier mensen het leven gekost. Dat berichten Amerikaanse media. In South Carolina kwamen drie personen om het leven door een storm die op een tornado leek. In Georgia overleed een vierde toen een boom op zijn wagen viel. De stormen, die tot de vorming van tornado's kunnen leiden, beschadigden ook talrijke gebouwen en woningen in verschillende zuidelijke staten als South Carolina, Louisiana, Mississippi en Alabama.

Frankrijk

Flessen gesteriliseerd met toxisch gas

Het ministerie van Volksgezondheid in Frankrijk opent een onderzoek naar zuigflessen en fopspenen die gebruikt worden in kraamklinieken en ziekenhuizen en die zouden gesteriliseerd worden met het kankerverwekkend gas ethyleenoxide. Het onderzoek werd geopend na de publicatie deze week van een bericht in het weekblad Le Nouvel Observateur, waarin sprake is van minstens twee bedrijven die aan Franse ziekenhuizen zuigflessen en fopspenen leveren waarbij deze sterilisatietechniek wordt gebruikt.

Polen

Vier doden bij flatbrand

Bij een brand in een flat in Czestochova, in Zuid-Polen, zijn vier mensen om het leven gekomen. Twee anderen raakten gewond. De brand brak uit op de zolder van het vier verdiepingen tellende gebouw in het centrum van de stad, aldus de politie.

 © De Persgroep Publishing








14-11-2011, p.17

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Euro versus gulden

Een terugkeer naar de gulden, zoals de populistische Partij voor de Vrijheid (PVV) voorstelt, valt bij 32 procent van de Nederlanders in goede aarde. Van de PVV-kiezers wil zelfs 72 procent af van de euro.

PVV-leider Geert Wilders verklaarde eind vorige week op zoek te zijn naar een onderzoeksbureau om het scenario van een herinvoering van de gulden te bestuderen. Als zo zou blijken dat Nederland baat heeft bij het opgeven van de euro, dan wil hij een referendum over het onderwerp.

Ui de peiling bleek voorts dat 43 procent van de Nederlanders het idee van een referendum genegen is. Van de PVV-aanhangers vindt 83 procent dat een goede zaak.

Een aparte munt uitsluitend voor de economisch sterkere landen in Noord-Europa, de 'neuro', ziet 47 procent van de Nederlanders wel zitten. Dat is meer dan een half jaar geleden, toen nog 38 procent zich daarvoor uitsprak.

 © Corelio








12-11-2011, p.32

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Euro of gulden

De PVV van Geert Wilders laat onderzoeken of Nederland beter de euro weer kan inruilen voor de gulden. 'Natuurlijk kost dat geld, maar ik wil weten of een terugkeer naar de gulden ons op termijn juist niet meer oplevert', aldus Wilders tegen De Telegraaf. Als blijkt dat Nederland baat heeft bij een terugkeer naar de gulden, dan moet hierover volgens hem een referendum worden gehouden.

 © Corelio








09-11-2011, p.16
Vk
Mauro mag studievisum aanvragen

Mauro mag studievisum aanvragen

Amsterdam l De Nederlandse Kamer keurde een motie goed die de Angolese Mauro Manuel toelaat om in Nederland een studievisum aan te vragen. Normaal moest de jongen dat visum vanuit zijn geboorteland aanvragen.

Vorige week stemde het Nederlandse parlement tegen moties om Mauro een verblijfsvergunning te geven. Mauro is een achttienjarige Angolese jongen die al acht jaar in Nederland verblijft bij een Limburgs pleeggezin. Zijn uitwijzing beroerde de voorbije weken de gemoederen in Nederland.

Ondanks de uitwijzing verkondigde regeringspartij CDA wel dat de tiener voorlopig in Nederland kan blijven als hij een studievisum aanvraagt. De motie van GroenLinks over het studievisum werd vorige week in een politiek steekspel aangehouden, maar stond gisteren dan toch op de agenda. De motie werd goedgekeurd met een meerderheid van SP, PvdD, PvdA, GroenLinks, D66, de ChristenUnie en het CDA. De PVV van Geert Wilders stemde samen met de VVD en de SGP tegen.

Weinig consequenties

Door het studievisum krijgt Mauro nu de toestemming om zijn studies in Nederland af te werken. Concreet betekent het dat de jongen nog zeker een jaar in Nederland kan blijven. Toch biedt het studievisum geen definitieve zekerheden. Na zijn studies zal hij alsnog naar Angola teruggestuurd worden.

Voor Mauro zelf heeft de aangenomen motie weinig consequenties. Hij kon en kan een studievisum aanvragen, als hij daar behoefte aan heeft. Mauro heeft nog niet besloten of hij dat ook daadwerkelijk gaat doen. Doet hij het niet, dan moet hij meteen terugkeren naar zijn geboorteland. (VK)

 © De Persgroep Publishing








05-11-2011, p.44
Rik Van Puymbroeck
'Ik weet het niet en zal het nooit weten'

De Nederlandse ex-minister en schrijver wordt 80

'Ik weet het niet en zal het nooit weten'

De oorlog heeft hem zeer getekend: 'Als we iemand voor het eerst ontmoeten, stellen mijn vrouw en ik elkaar achteraf soms de vraag: zou je in de oorlog je leven aan hem toevertrouwd hebben?' Nog tien dagen en dan is Jan Terlouw 80. In Nederland is hij ex-politicus, in Vlaanderen blijft hij toch vooral schrijver van jeugdboeken. Bij zijn verjaardag verschijnt Hoed u voor mensen die iets zeker weten. 'Zo iemand slaat de dialoog dood, daar kun je niet mee praten.'

Tekst RIK VAN PUYMBROECK / FOTO Bart Koetsier

'Komt u naar Twello?" Het laatste zinnetje in de eerste mail over dit interview voelt aan als een ticket voor het paradijs. En als een antwoord op een brief uit 1981. De kladversie ervan zit nog in een map op zolder.

Geachte heer. Ik ben 14 jaar en heb een enorme interesse voor uw boeken. Ik heb reeds enkele van uw boeken gelezen, met name: Briefgeheim, Pjotr, Koning van Katoren, Oosterschelde Windkracht 10 en De avonturen van Oom Willibrord.

In die map is geen antwoord te vinden. "Het adres klopte wel", zegt Terlouw, terwijl hij de brief bekijkt. Binnenhof 1a, 's Gravenhage staat er. "Ik was in die periode minister van Economische Zaken." Dat zal wel te druk geweest zijn. "Nochtans had ik de gewoonte alle brieven te beantwoorden."

We nemen de bank met uitzicht op de prachtige tuin in zijn huis in Twello, achter grazen drie koeien. Toen hij in 1991 commissaris van de Koningin van Gelderland werd, kocht Jan Terlouw dit huis, zo'n 40 kilometer van Garderen, waar hij opgroeide. Voor de koeien zorgen hij en zijn vrouw Alexandra zelf. "Ik kwam van het dorp en had als kind veel bij de boeren gezeten. Schapen en koeien helpen verlossen, kan ik vrij moeiteloos. In augustus nog, tijdens een noodweer met hagel, kreeg ik een kalf uit de koe. Van dat weer merkte ik niks. Toen de bui over was, lag het kalf er en likte de koe haar droog. En toen pas merkte ik dat mijn laarzen vol water stonden."

Of hoe een leven gevuld is. Zijn curriculum past niet in een alinea, maar summier: hij doctoreerde en werkte als fysicus, stapte toen hij 39 was eerst in de lokale politiek voor D66, was tien jaar later vicepremier, en op minstens twintig boeken staat zijn naam als auteur. "En toch ben ik geen schrijver", zal hij later zeggen. "Ik ben een wis- en natuurkundige, die er niet over dácht te gaan schrijven. Het is ook altijd in de zijlijn gebleven. Misschien 5 procent van mijn arbeidstijd schreef ik. Niet meer. Nu is dat misschien 20 procent, door de boeken die ik met onze dochter Sanne schrijf."

Op tafel ligt Hoed u voor mensen die iets zeker weten, uitgegeven bij Lemniscaat, zijn trouwe uitgeverij met het bekende 8-logo, waar zo goed als al zijn boeken verschenen. Dit zijn gedachten over het leven. De titel lijkt een motto. "Al heel lang is het een slagzin", vertelt Terlouw. "Iemand die iets zeker meent te weten, slaat de dialoog dood. Daar kun je niet mee praten. En het is gevaarlijk. Wie iets zeker weet, wil dat uitdragen. Desnoods met geweld op een ander: die moet en die zal dat ook weten. In religies zie je dat, het heeft vaak tot oorlogen geleid. Maar ook in de politiek. En het slaat zelfs kinderen dood die door hun ouders geïndoctrineerd worden. (ferm) Zo zit dat! Aan dat leven met dogma's heb ik hoe langer hoe meer een hekel gekregen. Het leven is zoveel mooier, vrijer en vriendelijker als mensen dingen níét zeker weten."

Had u dat als kind snel door?

Jan Terlouw: "Ik was geen rebel, maar wel iemand die al snel bij alles vraagtekens zette. En ofschoon mijn vader dominee was, zei hij nooit: dat mag je niet vragen. Als het moeilijk werd, maakte hij er zich niet af met: lees de Bijbel maar.

"Als je van je achtste tot je dertiende in de oorlog zit, heb je natuurlijk geen normale jeugd. Het kantelmoment herinner ik me nog vrij precies. Onze buren hadden een boerenerf. Op 17 mei 1940 Nederland had net gecapituleerd kwamen Duitsers strak in het pak op hun motorfiets aangereden. Terwijl Nederlanders in Garderen nog op hun paarden rondsjokten. Nou, die Duitsers kwamen op dat erf, er moest iets gerepareerd worden en toen een van die mannen zijn handen moest wassen, hielp ik als jochie van acht met water pompen. Die man streek eens door mijn haar, zei 'danke' en reed weg. Maar mijn vader had dat uit de verte gezien en zei: 'Zo, moest jij pompen voor de vijand?' (even stil) Het feit dat ik dat nog weet... Het snééd door mijn achtjarige zieltje: ik ben een verrader. Nu kan ik daar makkelijk over oordelen, maar die hele oorlog heeft mijn denken over mensen en menselijke verhoudingen sterk beïnvloed. En toen we na de oorlog hoorden wat er met de Joden was gebeurd... Dat was zo'n ontzaglijke schok voor mijn geloof in God en in de mensen."

Het is een vileine vraag, maar kunt u los van de gruwel zeggen dat u door die oorlog wel een goede levensles kreeg?

"Het heeft positieve elementen. En dat heb ik me goed gerealiseerd toen ik Oorlogswinter schreef. Ik mocht geen boek schrijven waarvan kinderen dachten dat ze het jammer vonden dat ze het niet hadden meegemaakt. Ze moesten denken: 'Ik hoop dat ik zoiets nooit moet meemaken.' Maar tegelijk... Als we iemand voor het eerst ontmoeten, stellen mijn vrouw en ik onszelf soms de vraag: zou je in de oorlog je leven aan hem toevertrouwd hebben? Als een soort beoordelingscriterium. Dat is leeftijdsonafhankelijk én klasseonafhankelijk. Dertien is hetzelfde als 80. De ene wel, de andere niet. Kun je hem vertrouwen of niet?"

Het lijkt bijna traumatisch.

"Neen, dat niet. Maar sommige dingen zitten wel diep. Mijn vrouw heeft Joodse familie aan moederskant. Voor zij na de oorlog een voet in Duitsland zette... Dat heeft een poos geduurd, hoor. Het waren de kinderen die haar er een beetje overheen geholpen hebben. Zo van: komaan mama, andere tijd.

"Zelf kwam ik er voor het eerst als student, liftend naar Italië. Een zekere meneer Hirsch, een vrachtwagenchauffeur uit Wenen, nam iedereen mee. Na een tijd zaten we met zeker 30 mensen in die bak, onder wie één Duitse jongen. Die kreeg tranen in de ogen. Omdat jullie me allemaal accepteren. Later had ik als natuurkundige veel contact met een professor uit München. Hij was vijf jaar ouder dan ik en had een houten been. Praatte hij nooit over. Tot we op een dag samen lunchten. Toen zei hij: 'Ik heb dit ook niet gewild. Ik was zestien in het laatste oorlogsjaar en ik werd gewoon die oorlog in gesleurd. Binnen een half jaar schoten ze mijn been eraf."

Begrijpt u vandaag beter wat er toen kon gebeuren?

"Hoe langer hoe minder. Hoe kán dit gebeurd zijn? Een beschaafd volk, van Goethe en Bach... En dan zo extreem? Ook wat er na de oorlog gebeurd is, hoor. We zagen net een film uit Hongarije over de naoorlogse periode, met een nieuw regime, maar ook met nieuwe martelingen. Ik kan het niet rijmen.

"Mijn nieuwe boek gaat eigenlijk over de maakbare mens. Over hoe we ons zo makkelijk laten beïnvloeden, ook in de verkeerde richting. Hoe komt dat? We zijn chimpansees die geïnteresseerd zijn in het hier en nu. Natuurlijk hebben we instincten die verklaarbaar zijn en die ervoor zorgen dat we voor onze eigen kinderen strijden. Maar we hebben ook verstand gekregen. De zuivere wetenschap, die zich niet door politiek of religie laat beïnvloeden, kan zo veel. We gaan naar Mars en doen operaties. Maar zodra we dat verstand uitschakelen, worden we weer chimpansees. Dus zeg ik: laten we dat verstand toch gebruiken. Negentig procent van de ongevallen in het verkeer is het gevolg van menselijk gedrag. Maar het gedrag kun je amper veranderen. Dus moet je inzetten op infrastructuur. En dat geldt ook voor oorlog en vrede."

Maar leren we wel iets van de geschiedenis? Nationalistische partijen hameren op identiteit en daar stemmen, ook in Nederland en België, steeds meer mensen op. Het lijkt op egoïsme in welgestelde landen.

"Ik denk dat je niet veel leert van de geschiedenis. En het verontrust me zeer. Naarmate we rijker worden, worden we egoïstischer. In de jaren zeventig kwamen mensen naar het Malieveld in Den Haag om te protesteren tegen de neutronenbom, tegen kernenergie, tegen de apartheid in Zuid-Afrika, voor vrijheid van abortus. Allemaal ethische onderwerpen. Nooit ging het over geld. Als mensen vandaag op het Malieveld komen protesteren, gaat het alléén over geld. Naarmate we rijker worden, willen we nog meer. Rijk worden, is voor het egoïsme dus niet best."

U noemt het verontrustend.

"Als je niet bereid bent aan je medemens te denken, dan ben je ook niet bereid aan je medemens voor de toekomst te denken. De PVV (de partij van Geert Wilders, RVP) ontként de klimaatcrisis. Enkele duizenden wetenschappers van de Verenigde Naties stellen na héél zorgvuldig onderzoek heel voorzichtig vast dat twee graden exta al onvermijdelijk is en dat de temperatuur tegen het eind van de eeuw in een worstcasescenario met zes graden omhoog gaat. Een catastrofe, die leidt tot de ondergang van bijna iedereen. Maar die parlementsleden zeggen dus: dat is niet waar, wat die wetenschappers zeggen is onzin. Wat gaat er dan gebeuren als die mensen de meerderheid krijgen? Dan gaat de wal het schip keren, zullen we verarmen en omkomen en kunnen we opnieuw beginnen."

In uw boek haalt u ook uit naar het marktgerichte denken. Dat is nooit toekomstgericht, zegt u.

"Het hele neoliberalisme en het heilige geloof in de markt: het blijkt gewoon te falen. En nu schreeuwen ze om leiding van de politiek. Omdat de markt het zelf niet kan. Tegelijk hebben de overheden veel te veel verantwoordelijkheden weggeschoven. (lacht) Ik zou haast een socialist worden.

"Bij de milieuconferentie in Kopenhagen, twee jaar geleden, streefde Barack Obama ernaar om 196 landen achter het akkoord te krijgen. Om zo tegen 2050 de CO2-uitstoot te verminderen. Nou, daar heb je natuurlijk niks aan. Maar als Obama nu eens had gezegd: de Europese Unie, Brazilië, India, China en Amerika gaan met de CEO's van de grote spelers zoals Shell en Esso aan tafel zitten en wij spreken af dat er volgend jaar 10 procent minder en het jaar daarna 15 procent minder uitstoot is. We gaan investeren in duurzame energie en wie niet meedoet, komt er met zijn olie niet in.

"Dat zou efficiënt geweest zijn. Het is lastig, maar het is wel de weg. En ze zijn democratisch verkozen, dus mogen ze in naam van de bevolking beslissen. Van dat gezag moet je je als politicus bewust zijn. Ik vond het eervol als burgers me na verkiezingen vier jaar mee de baas lieten spelen. Straal dat dan uit, ga niet aan tv-spelletjes meedoen, en regeer."

Tijd voor koffie. Zandkoekjes. En zijn vraag hoe het nu met de Belgische politiek zit. Dat Yves Leterme adjunct-secretaris-generaal van de OESO wordt, heeft Terlouw gehoord. Maar hij vindt het "toch wat weinig" voor iemand die premier was. Zelf was Terlouw in Parijs acht jaar secretaris-generaal van de Conferentie van Europese Transportministers. Daarna keerde hij terug naar Twello. "In mijn hart was ik altijd een dorpsjongen, maar mijn werk bracht me altijd naar steden: Utrecht, Stockholm, Boston, Den Haag, Parijs." Automatisch komen we bij zijn boeken uit.

Mijn dochter van veertien was vanochtend jaloers toen ik zei dat ik Jan Terlouw ging interviewen. Terwijl ze gisteravond ook een concert van Bruno Mars meemaakte. Hoe verklaart u die populariteit tot vandaag? Oorlogswinter is aan zijn 70ste druk toe.

"Ik denk dat het boek authenticiteit uitstraalt. Ik schreef het toen onze oudste dochter dertien was, mijn leeftijd ongeveer in het laatste oorlogsjaar. Vrijwel alles wat er in staat, is echt gebeurd. In de film (van regisseur Martin Koolhoven, RVP) zie je dingen die niet kunnen: het licht wordt aangeknipt, de mensen zijn te dik en ze nemen iets uit de ijskast. Dat lees je niet in het boek. Een paar dingen heb ik zelf meegemaakt, andere heb ik gehoord, en dat bracht ik samen. De angsten zijn authentiek, en ik denk dat de lezer dat herkent.

"Aan de basis van het schrijven ligt het feit dat ik mijn kinderen van toen ze twee waren tien jaar lang iedere avond een zelf verzonnen verhaal vertelde. Iédere avond. Het moest wel elke avond anders, want ze werden getrainde luisteraars. En als ik niet waakzaam was, namen ze me de clou af. Dus als ik van het laboratorium naar huis reed, was ik al aan het denken. Dat hielp me bij het oefenen van mijn fantasie. En na een tijd zei mijn vrouw dat ik maar eens moest schrijven. Dan ben ik gaan doen toen ik 39 was."

Dat is niet zo jong voor een debutant.

"Ik vroeg me af: ga ik mijn hele leven als natuurkundige bezig zijn met thermonucleair onderzoek? (lacht) Dat was misschien een vervroegde midlifecrisis. Ik vind het nog altijd hartstikke mooi werk en het MIT (het Massachusetts Institute of Technology in Boston, RVP) was een fantastische plek om te werken. Maar toch. Ik dacht dat er zo veel meer was in het leven. Alleen kun je niet veel anders als natuurkundige. Maar twee dingen zijn van iedereen: schrijven taal dus en politiek. En dat begon bijna gelijktijdig. In 1970 werd ik gemeenteraadslid in Utrecht en in 1971 kwam ik in de Tweede Kamer. Hetzelfde jaar verscheen Pjotr, mijn eerste boek."

Bart Somers, burgemeester van Mechelen, noemde Koning van Katoren het eerste politiek boek dat hij las. Hoe speelde dat in de Nederlandse politiek?

"(lacht) Marcus Bakker, communist en een geweldige debater, riep wel eens: 'Voorzitter, hij vertelt weer sprookjes.' Maar minister Langman kwam naar de Kamer met een exemplaar van Koning van Katoren om het te laten signeren. Voor hem of voor zijn zoon, dat weet ik niet meer. 'Een milde uitgave van minister Pardoes', schreef ik erin. Een poosje geleden liep ik in Utrecht en toen tikte een mijnheer op mijn schouder. 'Door uw boeken is mijn zoon gaan lezen. Ik dank u hartelijk', zei hij. Toen was hij weg. (mijmert) Heb ik toch niet helemaal voor niks geleefd. Ooit las ik in een krant: 'Duizenden jongeren in Vlaanderen zijn linkser geworden door zijn boeken.' Dat vond ik ook wel leuk. "

In 1972 en 1973 won u de Gouden Griffel voor het beste jeugdboek. Dat doet me aan Eddy Merckx denken: daarna kon het nooit beter.

"Ach neen. Weet je nog: 5 procent van de tijd. Ik zat zo diep in de politiek en beleefde spannende tijden met Joop den Uyl en Dries van Agt. Daar was ik mee bezig."

U wordt straks 80. Wordt u dat met spijt? Ik bedoel: de wereld is zo veranderd, was u niet liever nu 30 in plaats van in 1961?

"En al het voorgaande gemist hebben? Neen. Natuurlijk zijn er nu meer mogelijkheden, en daarom vind ik deze tijd de mooiste die er is. Maar die opbouw had ik toch niet willen missen. Zelfs de oorlog niet."

Heeft ouder worden ook een invloed op uw geloof? U bent de zoon van een dominee. Wordt een mens met ouder worden religieuzer?

"Minder. Gisteren kreeg ik een brief van een man die gelezen had dat ik agnost ben. Hij smeekte me haast: accepteer Jezus in uw leven, je wilt toch niet doodgaan zonder Jezus? God heeft de hele wereld liefgehad, ook u, mijnheer Terlouw. Ontzettend goed bedoeld, maar ik denk: wat zou ik het vreselijk vinden als ik dit geloofde.

"Hoe langer hoe meer vind ik dat geloof hoop is, maar die troost heb ik dus niet. Ik heb me verzoend met het mysterie. Ik weet het niet en ik zal het nooit weten. We kijken naar de wereld met een eenzijdige blik, vanuit onze massa-tijd-energiegedachte. Zoals iemand geblinddoekt naar een olifant kijkt. De ene voelt de poot en dus een pilaar met haar op. Dat is voor die persoon het hele beeld. Dat is totaal anders dan voor wie aan de slurf voelt."

Is het dat ook wat u bedoelt met het zinnetje: 'De beste vriend van de wetenschapper is de twijfel'. Dat blijft u eeuwig doen?

"Ja, maar dat is niet erg. Een wetenschapper móét twijfelen. Als hij van iets zeker is, moet hij uit het vak stappen. Twijfel is mooi. Ook zelftwijfel blijft, hoor. Dat heeft iedere kunstenaar. Onzekerheid is de grootste factor."

Waar bent u dan het meest trots op? Een politieke beslissing? Of een boek?

"(denkt na) Het meest blij ben ik met de kinderen. Niet alleen uit liefde en omdat ik van ze houd, maar ik ben ook blij om hun maatschappelijk verantwoordelijkheidsbesef en het feit dat ze goed in het leven staan. Ze denken niet alleen aan zichzelf. En ze nemen hun vak serieus. Paulien is bijvoorbeeld violiste, met haar en haar Orion-ensemble verzorg ik wel eens een avond. Wel, ze zou het vréselijk vinden om haar publiek teleur te stellen. Hoera, denk ik dan."

U bent lid van Uit Vrije Wil, een organisatie die vindt dat ouderen op een bepaald moment zelf moeten kunnen beslissen uit het leven te stappen. Dat gaat verder dan euthanasie.

"In de politiek was het altijd mijn streven om mensen volwassen te maken en eigen beslissingen te laten nemen. Daar hoort dit ook bij. Het leven is voltooid, de kinderen uit huis, de partner dood. Waarom zou ik dan niet kunnen vragen er zelf uit te stappen? Nu komen honderden Nederlanders op een gewelddadige manier aan hun einde omdat ze van een flat springen of omdat ze zich voor de trein gooien.

"Zelf denk ik niet zo vaak aan de dood. Als ik eraan denk, dan is het zoals Seneca in een van zijn brieven schreef: je bent neergeworpen op een bepaald stukje tijd. Dat ik er een eeuw geleden niet was, baart me geen zorgen. Waarom zou ik me er dan zorgen over moeten maken dat ik er over een eeuw opnieuw niet meer zal zijn. Ik vind het wel jammer, ik zou ontzettend graag zien hoe deze aardkloot er over 3.000 jaar uitziet. Maar het is niet zo. Het leven is aan de levenden. Als iemand dood is, moet je het zonder die persoon proberen te doen. Het is niet anders.

"Sanne heeft ooit een zoontje van vijf maanden verloren. Dat was verschrikkelijk. Ze heeft geblaft tegen God en alles, en zelf is je kind in verdriet zien bijna niet te verdragen. Ik denk dat het goed is om een groot verdriet toe te laten, het te lijden, het niet te ontkennen of weg te stoppen. Dat heeft ze gedaan. Ze is er ook rijker door geworden, en ik denk dat ze een gelukkige vrouw is. In ieder geval zijn wij gelukkig met haar en onze andere kinderen."

Hoed u voor mensen die iets zeker weten van Jan Terlouw is verschenen bij uitgeverij Lemniscaat, telt 250 pagina's en kost 19,50 euro. Jan Terlouw is op woensdag 9 november te gast op de Boekenbeurs in Antwerpen. Om 14.30 uur interviewt Dirk Verhofstadt de auteur in de Groene Zaal. Voor en na het gesprek signeert Jan Terlouw op stand 224 van uitgeverij Eenhoorn.

Aan dat leven met dogma's heb ik hoe langer hoe meer een hekel gekregen. Het leven is zoveel mooier, vrijer en vriendelijker als mensen dingen níét zeker weten

De wetenschap kan zó veel. We gaan naar Mars en doen operaties. Maar zodra we dat verstand uitschakelen, worden we weer chimpansees

 © De Persgroep Publishing





03-11-2011, p.32
Sara Berkeljon
'We zijn ons eigen verval zat'

Ramsey Nasr bundelde zijn werk als Dichter des Vaderlands en dat ging in Nederland niet onopgemerkt voorbij

'We zijn ons eigen verval zat'

Poëzie heeft het niet onder de markt. In Nederland doet Mijn nieuwe vaderland van Dichter des Vaderlands Ramsey Nasr wel stof opwaaien. De bundel bevat dan ook meer dan zomaar een verzameling gedichten. Door SARA BERKELJON

'Ramsey Nasr je bent zelf een fascist en ook nog een nep-Nederlander. Man, flikker op naar de zandbak waar je vandaan komt want vuil zoals jou hebben we hier niet nodig.' Vorige week verscheen Mijn nieuwe vaderland. Gedichten van crisis en angst, een selectie uit gedichten en opiniestukken die Nasr de laatste jaren schreef als de Nederlandse Dichter des Vaderlands. Hij neemt duidelijk stelling, tegen de huidige Nederlandse regering, tegen Geert Wilders.

Op de eerste pagina's van de bundel staat 'een greep uit de fanmail' van het afgelopen jaar. Nasr koos niet de ergste voorbeelden. "Ik word ook doodgewenst, mijn familie wordt voor Hamas uitgemaakt, ik word antisemiet genoemd. Ik lees zo vaak dat ik moet oprotten, het land uit. Je went eraan. Er zijn mensen die houden van wat ik schrijf, maar er zijn er ook een heleboel die mij haten."

Krijg je veel van dit soort fanmail?

Nasr: "Ook, maar het zijn vooral reacties op Geenstijl.nl en dergelijke. Het riool van Nederland, zeg maar."

Waarom vinden ze jou bij Geenstijl zo verschrikkelijk?

"Voor veel Geenstijlers is elk idealisme, elke oprechte bevlogenheid verdacht. Je kunt niet zeggen dat Geenstijl een PVV-club is, ze zijn gewoon tegen alles. Alles moet ontmaskerd, kapot. Natuurlijk werkt een opiniestuk of gedicht over zaken als onze nationale identiteit of de Nederlandse cultuur als een rode lap op een stier: 'meneer de kut-Gaza-dichter komt even het vaderland redden'. Het ene moment wordt er gezegd dat kunstenaars uit hun ivoren toren moeten komen, zich moeten bezighouden met de maatschappij. En als je dat vervolgens doet, bijvoorbeeld in opiniestukken, krijg je te horen dat je maar weer gedichtjes moet gaan schrijven. Ik snap de mensen die vinden dat hun land onherkenbaar is veranderd. Ik snap die onvrede en die sentimenten, maar dat doet niets af aan mijn kritiek op de PVV en Wilders. Want die partij stookt enkel de onderbuikgevoelens op. Als je pleit voor etnische registratie en 'kopvoddentaks' ben je gewoon gevaarlijk."

Heb je getwijfeld over het gebruik van het woord 'fascist'? Het kan de aandacht nogal afleiden.

"Jawel, maar het is geen dichterlijke vrijheid. Er zijn argumenten voor. Je hoeft niet meteen aan nazi's of de Tweede Wereldoorlog te denken om te kunnen spreken van een fascistisch gedachtegoed. Wilders' partij is autoritair, antidemocratisch, antiliberaal, ultranationalistisch, wil artikel 1 van de Grondwet schrappen, discrediteert de Nederlandse en internationale rechtspraak en schept een beeld van een zuiver, mythisch Nederlands volk, waarbij een andere groep systematisch tot zondebok wordt verklaard. Volgens het woordenboek kom je dan al snel uit bij de kwalificatie 'fascist'. Punt. Dat is geen demonisering, maar een definiëring."

Je zou ook kunnen denken: Nasr kijkt neer op de massa.

"Nee, helemaal niet! Ik kijk nergens op neer. Mijn moeder en mijn lief kijken ook wel eens naar soaps - wat is daar mis mee? Ik weet heel goed wat het belang is van een spelletje als Lingo. Het is gewoon fijn om even niet aan ellende of de buitenwereld te hoeven denken."

Kijk je zelf naar Lingo?

"Nee, maar dat wil niet zeggen dat ik erop neerkijk. Er is nu een beweging, gesteund door politiek en media, die dat soort programma's als zaligmakend propageert, die zegt: dat is onze cultuur en de rest is elitair gezeik. In België hoor je nog wel eens een politicus praten over een boek dat hij heeft gelezen. Hoor je Nederlandse politici dat ooit doen? Nee toch? Ik wil een politicus die zijn saaie werk doet, geen politicus die twittert omdat dat zo populair is."

Alle politici twitteren. Dat is niet meer terug te draaien.

"Ja. En ik verbind daar een conclusie aan, namelijk dat we in een crisis verkeren. Dat kun je negatief noemen, maar het is zo. Alles moet leuker, platter, simplistischer, grover."

Hoe komen we daaruit?

"Ik zie dat er een soort tegenbeweging op gang komt. Ik zie dat mensen op straat soms voorkomender worden, ook hier in Amsterdam, bijna als statement. We zijn ons eigen verval zat, denk ik."

Ramsey Nasr, zoon van een Nederlandse moeder en een Palestijnse vader, groeide op in Rotterdam. Zijn ouders gaven hem een eentalige, Nederlandse opvoeding.

"Als Palestijn heeft mijn vader het hier tamelijk zwaar gehad. Nasr, dat klonk exotisch. Egypte! Piramides! Als hij dan vertelde dat hij niet uit Egypte kwam, zoals president Nasser, maar uit Palestina, zag hij de gezichten verstarren. 'Dan hoop ik maar dat je geen bommen bij je hebt', werd er dan gezegd (zucht). Zoiets is één keer leuk, niet honderd keer. Met een Nederlandse opvoeding zijn we van het gedonder af, hebben hij en mijn moeder waarschijnlijk gedacht. Ik heb me altijd volstrekt Nederlands gevoeld."

Was je altijd een idealist?

"Was ik maar een idealist. Ik vind dat ik veel te weinig doe. Mensen die bejaarden of gehandicapten verzorgen, Artsen zonder Grenzen, dat zijn idealisten. Rechtvaar-digheidsgevoel heb ik wel. Ik denk dat dat is ingegeven door het feit dat mijn vader Palestijn is."

Was je als kind met je Palestijnse afkomst bezig?

"Nee. Ik was wel tegen Israël, maar ik had geen idee waarom. Ik weet nog dat ik met een button rondliep, 'Israel Out', uit de bezette gebieden dus. Daar wonden docenten zich over op, maar ik wist niet eens waar de Bezette Gebieden precies lagen. Ik was geëngageerd zonder argumenten. Pas op de toneelschool ben ik gaan lezen over de geschiedenis van de Palestijnen. Mijn vader had daar nooit over uitgeweid."

Waarom wilde je acteur worden?

"Om de aandacht, denk ik. Het is natuurlijk een afwijking, maar ik genoot als een zaal stil was en naar mij luisterde. Op de kleuterschool wilde ik koningin worden, toen Darwin, toen striptekenaar en op de middelbare school deed ik mee met schooltoneel en werd het acteur. Ik wilde rijk en beroemd worden, naar Hollywood. Op die drijfveren van toen ben ik niet trots, maar misschien had het met iets zinvollers te maken, namelijk het verlangen om autonoom te zijn, als mens."

Sinds twee jaar woont Nasr weer in Nederland, in het centrum van Amsterdam, na achttien jaar Antwerpen. Daar bleef hij na de toneelschool hangen en was hij in 2005 een jaar stadsdichter.

"Ik was toe aan iets nieuws, ook vanwege een liefdesgeschiedenis die ik wilde afronden. Als je met je ex in exact dezelfde wereld leeft en exact dezelfde vrienden hebt, is dat vragen om problemen. Dan kun je niet tot rust komen."

Zit je veel alleen thuis?

"Ik ben - het is een scheldwoord, mijn huidige lief gebruikt het wel eens - huiselijk geworden (bulderlach). Maar ik ben echt niet altijd zo rustig. Gelukkig was ik eergisteren weer eens dronken. Vroeger werd ik heel baldadig door drank, ging ik in gebouwen klimmen en heel hard roepen. Reed ik met een opgevoerde brommer het café in. Dan werd ik de volgende dag wakker en dacht ik: 'hè, heb ik dat gedaan?' En dan bracht ik de barman maar weer een vetplantje, om het goed te maken."

Nasr acteert ook nog steeds, in de VARA-serie Overspel bijvoorbeeld. En hij is bezig aan zijn debuutroman, al jaren trouwens.

"Een paar jaar geleden moest ik van mezelf geforceerd aan die roman werken. Daar heb ik mijn relatie mee verpest. Op vakantie gaan, dat doen we wel als de roman af is! Maar als je alles uitstelt, ondergraaft dat op den duur ook alles. Nu gaat het weer goed hoor, met iemand anders, maar in die tijd heb ik mezelf en mijn toenmalige vriendin veel ontzegd."

Je hebt wel eens gezegd dat schrijven belangrijker is dan een vrouw.

"Dat zijn van die uitspraken waarvan je later denkt: hoe heb ik dat ooit kunnen zeggen? Terwijl, als je er langer over nadenkt... Je wilt het natuurlijk allebei. Ik merk dat ik nu veel meer moeite doe voor een relatie, dat ik er meer aandacht aan besteed. Misschien duurt het nog vijf jaar voor die roman af is, jammer dan. De concrete vraag blijft: waarom ben je hier? Wil ik gelukkig zijn in de liefde en in de kunst niets van betekenis maken? Of wil ik iets maken van betekenis en dan maar ongelukkig sterven?"

En?

"Het kan mij uiteindelijk geen reet schelen of Dostojevski en Van Gogh gelukkig waren. Ik ben gewoon blij dat die boeken en schilderijen er zijn.

Als je mij nou echt vraagt om te kiezen, dan kies ik, toch, voor de vrouw. Ik kan het nu misschien nog niet, maar uiteindelijk is dat het doel. Niet zozeer die vrouw, als wel een kind - van ons samen. Omdat dat het enige is wat me echt over de dood heen kan tillen. Als je niet in een God gelooft is er maar één ding dat overblijft: de evolutietheorie. Dat is de enige reden waarom we hier zijn."

Denk je na over wat jouw nalatenschap als kunstenaar zal zijn, over honderd jaar?

"Ja, en misschien moet ik daar eens mee stoppen, want ik ben al onzeker genoeg over wat ik maak. Hugo Claus heeft ooit gezegd dat hij dacht dat hij een paar jaar na zijn dood al niet meer gelezen zou worden. Hij meende dat en vond dat niet erg. Dan denk ik: jezus, dat je dat kunt zeggen en toch dat oeuvre schrijven. Daar heb ik veel ontzag voor.

Ik bedoel met nalaten niet eens zozeer iets als De Goddelijke Komedie of De Nachtwacht. Neem Wim T. Schippers en Paul Haenen, de stemmen van Bert en Ernie. Hoeveel generaties zijn daarmee opgegroeid? Als je aan Ernie denkt, hoor je Schippers. Dat zou ik mooi vinden, als een paar van mijn verzen zich zouden nestelen, als een soort virus. Het hoeft allemaal niet zo hoogdravend."

Waarom lukt het je nu wel om een relatie in stand te houden?

"Ik weet inmiddels dat je niet gelijk moet denken: 'o jee, het gaat weer verkeerd'. Ik probeer in het nu te leven in plaats van in mijn eigen onmogelijke toekomstbeelden: de ideale vrouw, de ideale roman, de ideale mens, de ideale wereld."

Heb je je neergelegd bij het feit dat die dingen niet bestaan?

"De ideale vrouw bestaat wel, alleen ben ik niet ideaal. En de ideale roman bestaat ook, maar die is al geschreven. Ik moet gewoon een aardig verhaal maken. Dat bedoel ik met nederigheid - met dat eerste boek wilde ik de roman opnieuw uitvinden. Alles blijft ideaal, zolang je het nooit uitvoert. De ideale roman is misschien wel de roman die alleen maar in mijn hoofd blijft zitten."

De PVV is

autoritair, antidemocratisch en ultranationalistisch. Volgens het woordenboek

kom je dan al

snel bij de kwalificatie 'fascist'

Alles blijft

ideaal, zolang

je het nooit uitvoert.

De ideale roman

is misschien wel de roman die alleen maar in mijn hoofd blijft zitten

n In zijn nieuwste bundel verzamelt Nasr gedichten en opiniestukken. Daarin neemt hij duidelijk stelling, tegen de huidige Nederlandse regering, tegen Wilders.

 © De Persgroep Publishing








02-11-2011, p.15

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Laatste optie  is studievisum

Angolese jongen krijgt definitief geen verblijfsvergunning

De Nederlandse Tweede Kamer heeft tegen een verblijfsvergunning voor de Angolese Mauro Manuel (18) gestemd. De optie die voor Mauro overblijft, is de aanvraag van een studievisum. 

  Mauro Manuel, de achttienjarige Angolese jongen die al acht jaar in Nederland woont en er perfect geïntegreerd is in een Limburgs pleeggezin, kreeg gisteren te horen dat hij definitief geen verblijfsvergunning krijgt. De Nederlandse Tweede Kamer stemde over de moties die de oppositie daar vorige week over had ingediend.

In één motie werd minister Gerd Leers van Asiel en Immigratie (CDA) opgeroepen om zijn discretionaire bevoegdheid te gebruiken, en in het geval van Mauro dus een uitzondering toe te kennen. De andere motie riep op voor een algemenere regeling voor Mauro en soortgelijke gevallen. Beide moties werden met 78 tegen 72 verworpen.

De zaak-Mauro heeft de zware verdeeldheid binnen het CDA blootgelegd. Toch stemden ook CDA-'dissidenten' Kathleen Ferrier en Ad Koppejan tegen beide moties. Vorige week waren zij het nog eens met de motie van de oppositie om Mauro toch asiel te verlenen.

'Niet voor herhaling'

De laatste optie die Mauro nu nog rest, is een studievisum aan te vragen. Daarvoor moet minister Leers zijn toestemming geven, en er de nodige speelruimte voor krijgen van zijn regeringspartner VVD en zijn gedoogpartner PVV. Leers wilde gisteren op die kwestie niet vooruitlopen.

De motie over een studievisum werd door GroenLinks en D66 niet in stemming gebracht. Beide oppositiepartijen wilden een echte oplossing voor Mauro, en probeerden er dus nog een verblijfsvergunning door te krijgen.

Nu dat is mislukt, is de motie over een studievisum Mauro's laatste optie. Het was gisteren nog niet duidelijk wanneer daarover zou worden gestemd. Maar analisten houden er wel rekening mee dat de CDA-fractie met minister Leers heeft afgesproken dat Mauro die aanvraag in Nederland mag doen. Leers zei immers een week geleden dat het Mauro vrij stond om, zoals iedereen, een studievisum aan te vragen. Waarschijnlijk zal Leers nu wel toestaan dat Mauro de aanvraag in Nederland mag doen, en de uitkomst ervan in Nederland kan afwachten.

Toch is dat geen definitieve oplossing voor de jonge Angolees. Een studievisum is geldig voor de duur van de studie, wat in Mauro's geval slechts één jaar betreft.

Geert Wilders, de leider van de Partij voor de Vrijheid die de regering gedoogt, noemde de manier waarop het CDA met de kwestie is omgegaan, 'niet voor herhaling vatbaar'.

 © Corelio








02-11-2011, p.11
Jeroen De Preter
Mauro moet weg, maar mag misschien ook blijven

Asielzoeker Mauro Manuel verscheurt Nederland, en het CDA nog het meest

Mauro moet weg, maar mag misschien ook blijven

Brussel l Zeker, Nederland is verhard en Nederland is verrechtst. Maar als het over Mauro Manuel (18) gaat, toont het land zijn hart. Liefst 66 procent van de Nederlanders vindt dat hij moet blijven. Toch besloot de Tweede Kamer gisteren dat hij moet vertrekken, terug naar zijn geboorteland Angola. Wat niet wil zeggen dat hij het compromis lijkt haast Belgisch ook echt moet vertrekken.

Door Jeroen de Preter

Hij was negen toen hij in zijn uppie op een vliegtuig richting Nederland werd gezet. De jonge Angolees kwam terecht in een Limburgs pleeggezin, om er compleet te verhollandsen. Vandaag spreekt Mauro perfect Limburgs en is hij zoals zo veel andere Nederlanders gek van voetbal. Van zijn geboorteland Angola en zijn biologische ouders is hij vervreemd, maar het is ver van denkbeeldig dat hij er binnenkort opnieuw aan een nieuw leven zal moeten beginnen.

De wet is immers de wet, en die is in Nederland vandaag strikter dan ooit. Eens volwassen moet een asielzoeker wiens aanvraag werd geweigerd de koffers pakken, terug naar het land van herkomst. Nederland heeft vorig jaar voor een rechts beleid gekozen en zal het nu krijgen ook.

"Heel erg jammer", zo verklaarde Mauro Manuel gisteren kort na zijn vertrek uit het Tweede Kamergebouw. De jongeman was er net getuige van geweest hoe daar, meerderheid tegen oppositie, besloten was hem geen verblijfsvergunning te verlenen. "Zien hoe het nu verder moet", zei Mauro nog.

Het njet van de Tweede Kamer betekent dat de Nederlandse minister van Immigratie en Asiel Gerd Leers (CDA) ook in Mauro's geval geen uitzondering mag maken op de wet die zegt dat jonge asielzoekers als ze volwassen zijn het land moeten verlaten. Ook een voorstel om een regeling te maken die alle soortgelijke gevallen beschermt volgens sommige bronnen zijn er in Nederland nog een stuk of duizend andere Mauro's haalde het niet.

Twee kampen

Het is treurig nieuws voor de jongen en zijn pleegouders, maar of het ook betekent dat hij onmiddellijk zijn koffers moet pakken? Nee, voorlopig niet. Mogelijks mag Mauro binnenkort een zogenaamd studievisum aanvragen en in afwachting van een eventuele goedkeuring alvast in Nederland blijven. Alleen is lang niet zeker of Mauro wel hogere studies wíl doen. Hijzelf gaf eerder al te kennen niet zo'n studiehoofd te zijn. Bovendien is ook over de wettelijkheid van dat achterpoortje nog geen zekerheid. Daarover wordt pas later beslist, mogelijk volgende week, en eveneens in de Tweede Kamer.

Voor één betrokken partij bood de truc met het studievisum alvast wel een reddingsboei: het CDA van de bevoegde minister Gerd Leers. De kwestie-Mauro had binnen deze partij voor een grote en bijzonder schadelijke verdeeldheid gezorgd. Tijdens een CDA-fractievergadering gisteren werd de totale crisis afgewend met een compromis. Het CDA zal vanaf nu eensgezind het standpunt verdedigen dat Mauro alvast tijdens de aanvraag van zijn studievisum in Nederland mag blijven.

Of de lont daarmee uit het kruitvat is, valt te betwijfelen. De kwestie-Mauro verdeelt de Nederlandse samenleving in twee kampen. Volgens een recente peiling zou het 'Mauro-moet-blijven-kamp' met 66 procent van de stemmen het grootste zijn. Binnen het kiezerskorps van het CDA is het pro-Maurokamp zelfs nog groter. Ongeveer 70 procent van de christendemocratische kiezers vindt dat Mauro in Nederland moet blijven. Onder hen ongetwijfeld vele goedmenende christenen, die zich vandaag minder dan ooit kunnen verzoenen met het harde, in hun ogen inhumane beleid van 'hun' minister van Asiel Gerd Leers.

Hoeveel schade de kwestie-Mauro het CDA heeft toegebracht, mag alweer blijken uit de peilingen. Volgens de recentste zou het CDA nog elf van zijn huidige 22 zetels overhouden. Of het dieptepunt daarmee bereikt is, valt nog af te wachten. De peiling werd afgenomen voor de uitzending van Pauw & Witteman, afgelopen vrijdag. In die talkshow, dagelijks bekeken door ongeveer 1 miljoen Nederlanders, moest staatssecretaris van Economische Zaken Henk Bleker, een populaire CDA'er van wie vooraf werd gezegd dat hij het altijd 'lekker' doet in de media, het onwrikbare standpunt van zijn collega Leers komen verdedigen.

Bleker zat in de bewuste uitzending aan tafel met Mauro. Net als Leers verkondigde Bleker dat de wet nu eenmaal de wet is, al moest hij toegeven dat hij het er "als mens" wel lastig mee had. Sterker nog. "Ik walg van mijn eigen woorden, nu ik hier tegenover Mauro zit."

Zo mogelijk nog penibeler werd het toen hij aan het eind van het gesprek een papiertje naar de jonge asielzoeker schoof. De camera registreerde genadeloos wat er op dat briefje stond. "Als je (met je moeder) mee wilt naar FC Twente - PSV, dan kan dat!"

"Geen handig optreden", zo oordeelde achteraf een CDA-spindoctor in de talkshow De wereld draait door. Een understatement van jewelste, al was het optreden van Bleker natuurlijk wel de perfecte illustratie van de onmogelijke positie waarin zijn partij is beland.

Compromis

Het CDA vormt in Nederland een minderheidskabinet met het liberale VVD, onder auspiciën van de ultrarechtse PVV van Geert Wilders. Als het CDA zich, bijvoorbeeld in een pijnlijke asielkwestie, wat te veel naar links zou willen bewegen, dan wordt de partij geheid teruggefloten door VVD en PVV. Beweegt ze, bijvoorbeeld in een pijnlijke asielkwestie, te veel naar rechts, dan komt ze in conflict met de zachte, wat linksere vleugel van de partij.

Het is een 'catch 22' waaruit de partij zich maar op één manier kan bevrijden: afzien van verdere regeringsdeelname. Maar of dat wél een verstandige optie is? Net als de CD&V in Vlaanderen heeft het CDA in Nederland zich in de kiezersmarkt gezet als de partij die bestuursverantwoordelijkheid opneemt. Om die bestuursverantwoordelijkheid verder te kunnen opnemen, moest ze gisteren een compromis sluiten. Mauro moet weg, maar hij mag misschien ook blijven. Fraai is het niet, en ten gronde is er natuurlijk niets opgelost. Want om het met de pleegmoeder van Mauro te zeggen: "Het probleem ligt weer op zijn bordje."

Het CDA zit in een 'catch 22' waaruit de partij zich maar op één manier kan bevrijden: afzien van verdere regeringsdeelname

n Mauro Manuel met zijn pleegouders bij een manifestatie voor Mauro op het plein voor de Tweede Kamer in Den Haag. Volgens sommige bronnen zijn er in Nederland een stuk of duizend Mauro's.

 © De Persgroep Publishing








31-10-2011, p.18

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Mauro en deFarizeeërs

Zal Nederland Angolese jongen gedogen?

Ook het voorbije weekend bleven onze noorderburen helemaal in de ban van de 18-jarige jongen die dreigt te worden uitgewezen naar Angola. Morgen wordt over zijn lot beslist.

Het was een uitspraak die kon tellen, afgelopen vrijdag in de populaire laatavondtalkshow Pauw & Witteman. Henk Bleker, staatssecretaris voor de Nederlandse christendemocraten, zat er oog in oog met de 18-jarige Mauro. Hoewel die na acht jaar perfect geïntegreerd is in zijn nieuwe thuisland, wordt hij binnenkort normaal gesproken naar Angola uitgewezen, omdat hij nu eenmaal meerderjarig is geworden en zijn asielaanvraag werd geweigerd.

Bleker verdedigde de beslissing van zijn partijgenoot Gerd Leers, minister voor Asiel en Migratie, om voor de jongen geen uitzondering op de regel te maken, wat in principe wel zou mogen. Er is nu eenmaal de rechtsstaat, stelde Bleker, er is nu eenmaal de regelgeving. En toen zei hij: 'Al walg ik zelf van de woorden, nu ik hier oog in oog met Mauro zit.'

Bart Chabot, die als opiniemaker mee aan tafel zat, wreef nog wat zout in de wonde. 'Ik ben niet zo bijbelvast als u, mijnheer Bleker, maar ik herinner mij wel dat er in de Bijbel ook van die mensen voorkomen die alles heel strikt volgens de regeltjes wilden doen.'

'Ja, de Farizeeërs', knikte Bleker.

'En weet u wat Jezus met die mensen deed?' vroeg Chabot.

'Ja, die werden door Jezus stevig aangepakt', wist Bleker.

'Die werden door Jezus de tempel uitgeslagen', verduidelijkte Chabot.

En dan moest het pijnlijkste moment van de hele uitzending nog komen. Toen Bleker de Angolese jongeman, die een fervent supporter is van voetbalploeg PSV Eindhoven, wilde uitnodigen voor de wedstrijd tegen FC Utrecht, schudde Mauro het hoofd. 'Nee, mooi niet.'

De christen als dissident

Sinds hij begin vorige week van minister Leers te horen kreeg dat hij binnenkort moet vertrekken omdat zijn situatie 'niet schrijnend genoeg' is om een uitzondering te maken, is heel Nederland in de ban van Mauro Manuel. De jongen werd acht jaar geleden door zijn biologische moeder op een vliegtuig naar Nederland gezet en groeide sindsdien op bij een pleeggezin in Limburg. 

Het voornemen om hem uit te wijzen, stuit bij de meeste van onze noorderburen op onbegrip. Afgelopen weekend bleek uit een peiling dat 65 procent van de Nederlanders vindt dat hij moet blijven. Onder kiezers van het christendemocratische CDA, waartoe zowel Bleker als Leers behoren, staat 70 procent achter Mauro.

'Ik hoop dat er goed geluisterd wordt naar de mensen die vinden dat ik wel mag blijven', reageerde de jongeman zelf, overigens in vloeiend Nederlands met een Limburgse tongval. 'Ik wil geen moeilijkheden, ik wil alleen maar hier blijven. Dat is het enige wat ik kan hopen.' In het dagblad Trouw zei hij: 'Mensen hebben een mening over mijn situatie terwijl ze niet eens weten wat ik heb meegemaakt toen ik hier in mijn eentje kwam. Dat was niet makkelijk. Eerst was ik verdrietig, daarna vooral boos omdat mijn moeder me zomaar in de steek heeft gelaten. Zoiets zou een kind niet mogen meemaken. Ik wil dat niet nog een keer.'

Bij zoveel emoties liep de spanning binnen het CDA vorige week hoog op. De partij, die bestuurt met de liberale VVD en gedoogsteun van de PVV van Geert Wilders, kampt sinds het afsluiten van het regeerakkoord vorig jaar met interne dissidentie. De christelijke inspiratie van de partij zou onverzoenbaar zijn met de harde lijn van Wilders. Ook in deze zaak liggen twee leden van de CDA-Tweede-Kamerfractie dwars: Kathleen Ferrier en Ad Koppejan. Zij waren het vorige week eens met de linkse oppositie, die een motie indiende om Mauro toch asiel te verlenen. Over die motie wordt morgen in de Tweede Kamer gestemd, in het bijzijn van Mauro zelf, die ook vorige week het debat bijwoonde.

Zaterdag probeerde CDA-kopstuk en vicepremier Maxime Verhagen tijdens een congres in Utrecht de eenheid in zijn partij te herstellen. Het congres sprak in een resolutie de wens uit dat er voortaan 'een humaan beleid wordt gevoerd ten aanzien van deze jonge alleenstaande minderjarige vreemdelingen'. Alleen: die resolutie heeft betrekking op de toekomst, nog niet op het individuele geval Mauro.

Als de minister geen uitzondering maakt en de Tweede Kamer hem daar morgen ook niet toe verplicht, dan is er nog één mogelijke uitweg: Mauro zou een studievisum kunnen aanvragen, waardoor hij op z'n minst een jaar uitstel van uitwijzing krijgt. Probleem is dat zo'n visum alleen geldig is voor een opleiding in het Hoger Beroepsonderwijs, en de vraag is nog maar of Mauro daarvoor in aanmerking komt.

De talkshow als vliegwiel

Als de twee dissidente CDA'ers morgen de oppositie steunen, dan heeft de regerende coalitie geen meerderheid in de Tweede Kamer. 'Tenzij de twee kamerleden van de Staatkundig Gereformeerde Partij (SGP) de meerderheid depanneren', zegt Marc Chavannes, politiek analist bij onder meer NRC Handelsblad. 'Ik sluit niet uit dat de CDA-top daarover al een deal heeft gesloten met de SGP. Er wordt vast ook nog veel druk uitgeoefend op Ferrier en Koppejan. Hoe dan ook zal het CDA tot elke prijs willen vermijden dat het kabinet hierover valt. Dat zal ook lukken, vermoed ik. De coalitie zal dinsdag vast wel overleven.'

De zaak-Mauro bracht de Nederlandse christendemocraten ondertussen al behoorlijk wat schade toe. Uit de peiling van afgelopen weekend blijkt dat het CDA vandaag nog maar 11 zetels van de 21 zou overhouden.

 'Dat zou een historisch dieptepunt zijn', zegt Chavannes. 'En het maakt het vooruitzicht van nieuwe verkiezingen natuurlijk extra onaantrekkelijk. De klassieke partijen zijn echt aan het verbrijzelen. Ze brengen ook totaal geen nieuwe ideeën meer naar voren. De VVD zit evengoed met dat probleem, overigens. De partij van premier Mark Rutte heeft de afgelopen week vooral het record stilzitten verbeterd. De liberalen hebben in de zaak-Mauro helemaal niets gezegd en niets gedaan.'

Geert Wilders, die met zijn gedoogsteun het kabinet-Rutte kan maken of kraken, zit volgens Chavannes volop te genieten hoe hij die klassieke partijen nog meer pijn doet dan hij ze bij de verkiezingen van vorig jaar al had gedaan. 'Maxime Verhagen heeft toen beslist dat het CDA absoluut moest meeregeren, omdat ze nu eenmaal een bestuurspartij is, omdat ze alleen kan groeien als ze toont dat ze verantwoordelijkheid draagt. Maar ook als bestuurspartij krijgt ze tot dusver alleen maar klop. En je zult zien: als deze kwestie achter de rug is, krijgt Verhagen op andere vlakken wéér dissidentie in de eigen partij. Ook wat de verstrenging van het strafrecht betreft, bijvoorbeeld, dreigt Wilders de regeringspartijen nog op te jagen.'

Het meest tragische vindt Chavannes nog dat het echte debat morgen in de Tweede Kamer helemaal níét zal worden gevoerd. 'Dat is het debat over Europa. Het parlement zou het standpunt van de Nederlandse regering op de Eurotop van vorige week moeten beoordelen. Alleen hoor je daar zo weinig over. Omdat het zo moeilijk is. En omdat we zo machteloos lijken. Ook in de Tweede Kamer laat men dit debat het liefst aan de financiële specialisten over.'

Al die aandacht voor Mauro de voorbije dagen vond Chavannes een beetje overdreven. 'Al die talkshows waarin hij ter sprake kwam, werken als een vliegwiel voor de steeds hoger oplaaiende emoties. Het risico bestaat dat de Tweede Kamer op die manier een soort themastudio van Hilversum wordt.'

 © Corelio








31-10-2011, p.16
Maarten Rabaey
Nederlands CDA vergroot verwarring rond Angolese asielzoeker

Nederlands CDA vergroot verwarring rond Angolese asielzoeker

BRUSSEL l In Nederland leeft de 18-jarige Angolese asielzoeker Mauro nog altijd in onzekerheid. Zijn geplande uitwijzing door CDA-minister Gerd Leers werd vrijdag gedwarsboomd door dissidenten in zijn fractie, die de kwestie aankaartten op een partijcongres zaterdag. Hun salomonsoordeel bracht enkel meer verwarring. Intussen keldert de regeringspartij in de peilingen.

Hoop had het Mauro-kamp. Als het congres eens de fractie opriep in te stemmen met de door de oppositie ingediende Kamermoties, die minister Leers ervan moesten overtuigen Mauro vooral hier te houden? Dan zou de fractie die oproep toch niet kunnen negeren?

Het liep anders. De 'Mauro-motie' die werd ingediend op het congres werd met ruime meerderheid aangenomen. 85 procent van de aanwezigen stemde voor, onder wie de Kamerleden en het partijbestuur. Maar die motie was zo onduidelijk dat iedereen vervolgens met de uitslag aan de haal ging. Volgens minister Leers was het ondersteuning van zijn beleid, fractiespecialist Raymond Knops zei blij te zijn met de motie, maar 'dissident' Kamerlid Ad Koppejan zei zich ook na de motie niet te kunnen voorstellen dat Mauro Nederland moet verlaten.

Kort door de bocht

Bovendien: nadere lezing van de motie deed bij Knops en Leers ook even de wenkbrauwen fronsen. Want wat stond daar opeens? "Het uitzetten van alleenstaande minderjarige vluchtelingen is ongewenst en strookt niet met de CDA-uitgangspunten." Knops zei daarop, ietwat verbouwereerd: "Zoals het hier staat, klopt het niet. Dit is heel kort door de bocht." En volgens Leers sloeg de motie "alleen op wat er in de toekomst moest gebeuren."

De CDA-top waarschuwde daarop dat de 22 Kamerleden in Den Haag zich komende week eensgezind moeten opstellen. Het viel niet anders te lezen dan als een waarschuwing aan Ad Koppejan en Kathleen Ferrier: dinsdag, als er in Den Haag de stemmingen zijn over de Mauro-moties van de oppositie, moet de hele CDA-fractie als één blok stemmen. De druk op de twee dissidenten werd daarom opgevoerd.

De woorden van Maxime Verhagen klonken wat dat betreft nog het meest dreigend. "Het mooie van onze partij is dat we er samen uitkomen. Ik ga ervan uit dat de voltallige fractie dat volgende week ook eensgezind doet." Maar het is nog niet zeker dat dat ook gebeurt. Ferrier zei na de stemming op het congres: "De politieke discussie in onze fractie is dinsdag. Die wacht ik af." Koppejan zag in de resolutie "een duidelijk signaal aan de fractie". Maar zei ook: "Wat mij betreft moet Mauro blijven, maar daar ga ik niet alleen over."

Mauro moet dus zeker tot dinsdag wachten voordat hij duidelijkheid heeft. Ook de toekomst van het CDA zelf als regeringspartij staat op het spel. Een verdeelde fractie betekent problemen voor hun minderheidskabinet met VVD-premier Mark Rutte en de gedoogconstructie met de antimigratiepartij van Geert Wilders.

Maar verkiezingen kan de partij missen als kiespijn. Volgens een opiniepeiling van vrijdag zou ze kelderen naar 11 Kamerzetels, het laagste ooit. (VK/MR)

 © De Persgroep Publishing








29-10-2011, p.26

DS Weekblad

Hoe de N-VA de Joden opvrijt

Een diamanten bruiloft in het Antwerpse

In het Antwerpse nek-aan-nekgevecht tussen uittredend burgemeester Patrick Janssens en uitdager Bart De Wever telt elke stem. In een mum van tijd vervelde de Nieuw-Vlaamse Alliantie tot de trouwste pleitbezorger van de Joodse gemeenschap. Politieke tegenstanders slaan de mouwvegerij verbluft, maar vol afgunst gade.

'Ken je die grap van de Joodse schipbreukeling?' André Gantman steekt even zijn vinger in de lucht. 'Moederziel alleen verblijft een Joodse schipbreukeling op een eiland. Na enkele jaren kan hij eindelijk de aandacht van een voorbijvarend schip trekken. Een reddingssloep wordt uitgezet. "Bent u echt helemaal alleen?", vraagt de matroos. De Jood knikt. "Maar achter u staan twee synagogen?" "Oh, maar ik ga enkel naar de één. Ik weiger om de ander binnen te gaan."'

De voormalige Antwerpse VLD-schepen lacht breeduit. Al jarenlang is hij het onbetwistbare boegbeeld van de seculiere Joodse gemeenschap in de Scheldestad. De kwinkslag onderstreept de complexiteit van het Joodse stemgedrag. Aaron Malinsky, vijf jaar geleden nog kandidaat voor de SP.A, geeft Gantman gelijk. 'Zeker, Joden kiezen voor verschillende partijen . Het is allerminst een hecht blok. Maar het helpt als je een Jood op de lijst heb staan. Zo dring je echt binnen tot in de huiskamer. Voorlopig heeft de N-VA geen Joodse kandidaat. We kennen allemaal Bart De Wever, maar wie worden zijn medestanders bij de Antwerpse gemeenteraadsverkiezingen? Ik heb er geen goed oog in.'

'Wat is daar nu zo interessant aan? Bart communiceert hier niet over.' De norsheid van de N-VA-woordvoerder verraadt een zekere ongerustheid. De partij wil de druk rond die gemeenteraadsverkiezingen zo ver mogelijk afhouden. Een peiling van Gazet Van Antwerpen voorspelde twee weken geleden een nek-aan-nekgevecht tussen de uittredende burgemeester en zijn uitdager. Zo wordt de slag om de Joodse stem meer dan een bijzaak.

Niet dat het om grote getallen gaat. Antwerpen telt nog geen 20.000 Joden, de chassidim gaan heel bewust niet stemmen. Michael Freilich, de hoofdredacteur van het maandblad Joods Actueel, schat dat er zowat 9.000 stemmen overblijven. Claude Marinower (Open VLD) haalde vijf jaar geleden met zowat 2.200 stemmen de gemeenteraad, Malinsky bleef met 1.000 kiezers aan de kant.

Op de foto met Bart

Toch zegt kwantiteit niet alles. De uitstraling van de Joodse gemeenschap in het 'Jeruzalem van het noorden' blijft merkwaardig groot en invloedrijk. Antwerpse politici die het echt willen maken, maken haar steevast het hof. Rabbi Malinsky: 'Het gaat bovendien om invloedrijke kiezers. Heel wat Joden oefenen eerbiedwaardige beroepen uit en hebben veel sympathisanten, al mag je het echt niet vergelijken met een Joodse lobby zoals die in de VS bestaat.' Freilich ziet het als imagebuilding: 'De één heeft de ander nodig.' En zoals elke bijzondere gemeenschap richt het Joodse kompas zich op de partij die in oktober 2012 de grootste kan worden.

Zonder twijfel rijst de ster van De Wever. Vorig jaar op sinterklaasdag schuift hij voor het eerst aan op het Chanukahdiner van de 'Centrale', een absolute primeur. De viering van de negentigste verjaardag van de Koninklijke Vereniging voor Joodse Weldadigheid wordt een gala-avond met De Wever als top of the bill. Hij troont hij van tafel naar tafel. Heel wat aanwezigen willen met hem op de foto, iedereen toont zich dolenthousiast. De N-VA-voorzitter soms wat minder, een bain de foule met een overdosis aan lichamelijk contact bezorgt hem nog altijd rillingen.

Na de fantastische verkiezingsoverwinning en zijn rol van informateur en koninklijk verduidelijker staat zijn populariteit in het zenit. Toch is er meer aan de hand. De Joden lijken hem als de toekomstige burgemeester te verwelkomen. Patrick Janssens heeft het immers verkorven. Joden verlangen een toegankelijke burgemeester, iemand die de cultuur van praten huldigt en een deur opent om dingen gedaan te krijgen. De Antwerpse burgemeester blinkt uit in geslotenheid. Of de Joodse gemeenschap hem echt kotsbeu is, moet nog blijken. Die avond is hij in elk geval veroordeeld tot een eerder solitair bestaan aan de feestdis.

Malinsky tempert. 'We hebben een goede burgemeester', grijnst hij. 'Veel mensen halen voor De Wever hun neus op, al geef ik toe dat er ook nieuwsgierigheid is.' Volgens de rabbi heeft het Vlaams-nationalisme zijn negatieve connotatie (de collaboratie) nog niet helemaal afgeschud. Gantman herinnert zich een interview met toenmalig Volksunievoorman en Antwerpenaar Hugo Schiltz dat hij begin jaren 80 in een tijdschrift van de B'nai B'rith publiceerde. Iedereen sprak er schande van. Marinower verwijst naar het opduiken van N-VA'ers tijdens de jaarlijkse en door Vlaams Belang geanimeerde IJzerwake. Toch beaamt Malinsky de groeiende aanhang voor de N-VA. 'Veel Joodse mensen wonen graag in Vlaanderen, ze houden van Antwerpen. Ze durven hun sympathie misschien niet te tonen, maar ze bestaat.'

Onverwerkt verleden

De opgang van De Wever startte met een vreselijke clash, nu vier jaar geleden. De Vlaams-nationalist beleeft het nog steeds als een trauma, een vreselijk moment waaraan hij niet wil worden herinnerd. In een opwelling bestempelde hij de verontschuldigingen van burgemeester Janssens voor het gedrag van de Antwerpse politie bij de Jodenrazzia's tijdens de Tweede Wereldoorlog als 'gratuit'. De Wever vond excuses voor het Antwerpse bestuur dat door de Duitse bezetter in een ijzeren greep werd gehouden, misplaatst. 'Natuurlijk heeft de Israëlische regering het recht om de Holocaust te herdenken, maar we mogen onze ogen niet sluiten voor de bezetting van de Palestijnse gebieden. Daar gebruiken ze technieken die me aan dat duistere verleden doen terugdenken', vergrootte hij de ramp.

Een historicus komt hiermee weg, een Antwerpse politicus natuurlijk niet. Een storm van protest stak op. De toenmalige kopstukken van Open VLD - Karel De Gucht, Bart Somers en Patrick Dewael - zagen ruimte voor een politieke afrekening en verweten hem een 'onverwerkt verleden'. Gantman, naast een buurman ook een goede persoonlijke vriend, regelde prompt een verzoeningsgesprek met het Forum der Joodse Organisaties. Joodse leiders interpreteerden zijn discours als 'onverklaarbaar' en 'een rechtstreekse belediging'.

'We hebben hem die uitschuiver vergeven, al is ze nog niet helemaal vergeten', zegt Malinsky. Toch veroorzaakte dat akkefietje een heuse ommekeer. Voor De Wever was de Joodse gemeenschap niet langer onbekend en onbemind. De contacten hielden aan en werden intenser. In zijn uitgebreide verontschuldiging wees de N-VA-voorzitter op de verzetsrol die heel wat Antwerpse politiemensen hadden gespeeld. Meer dan honderd agenten werden naar de kampen gedeporteerd. Een jaar later organiseerde het Forum een plechtigheid om deze weerstanders te eren. Met zicht op de verkiezingen worden de vruchten van al dit netwerken geplukt.

Agressor versus terrorist

Een hatelijke verwijzing naar de bezetting van de Palestijnse gebieden zal zich niet snel herhalen. Vlaams-nationalisten koesteren de gewoonte om alle bedreigde volkeren te steunen in hun vraag naar zelfbeschikking. Gemakshalve koos de N-VA, net als haar voorganger de Volksunie, ongegeneerd de kant van het Palestijnse volk. De 'Joodse agressor' kreeg zware kritiek.

Freilich maakt de koerswijziging van op de eerste rij mee. 'Een half jaar geleden belde Jan Jambon me op. Hij wilde me spreken. Ik dacht dat hij het over de collaboratie wilde hebben. Maar nee, hij wilde mijn visie horen op het Israëlisch-Palestijns conflict. Jambon was op zoek naar een andere klok.'

Freilich houdt er niet alleen een uitnodiging voor wat vormingswerk aan de 'N-VA-Academie' aan over, kamerfractieleider Jambon toont zich een voorbeeldige leerling. Net voor de vakantie bestempelt hij de deelnemers aan het tweede Gaza Flotilla die de blokkade van het gelijknamige gebied wil doorbreken, als 'terroristen'. In september vindt de N-VA het verzoek van de Palestijnse Autoriteit om door de Verenigde Naties als staat te worden erkend, maar niets. Enkele ngo's reageren verbijsterd, mandatarissen met interesse voor het gebied voelen zich geschoffeerd.

Tijdens een radio-interview moet europarlementslid Frieda Brepoels al haar koelbloedigheid bewaren om Jambon te sparen. 'Iedereen heeft toch het recht om actie te voeren', murmelt ze. Freilich begrijpt de heisa: 'Tja, terroristen. Dat vond ik ook wel een verregaande kwalificatie. Zo'n woord zou ik nooit durven te gebruiken. Zelf houd ik het liever bij slecht geïnspireerde idealisten.' Het stormt op het partijbureau. Jambon oogst het verwijt dat hij van het hele conflict geen snars afweet.

Partijleden die dachten in de voetsporen van Volksuniepassionaria Nelly Maes te lopen, komen van een koude kermis thuis. In Gaza zwaait Hamas de plak, wordt hen ingepeperd. Die vechten niet voor een onafhankelijke staat, die vechten een heilige oorlog uit. Met dat stelletje fundamentalisten wil de N-VA niets te maken hebben. De partij blijft voorstander van een tweestatenoplossing. Toch moet er meer begrip komen voor 'de Israëlische kant van het verhaal'. Een N-VA-parlementslid dat absoluut anoniem wil blijven, spreekt gefrustreerd van een 'gelijkaardig einddoel, maar een verschil in strategie'.

Nieuw-Vlaams Belang

De Wever ligt niet wakker van de tweespalt. Hij weet hoe nauw het conflict in het Midden Oosten de seculiere Joden in Antwerpen aan het hart ligt, met de boutade my country, right or wrong als leidraad. De N-VA-voorzitter loopt zelfs langs bij de Israëlische ambassadeur. Ook de Amerikaanse ambassadeur Howard Gutman, van Joodse afkomst, blijft geen onbekende.

Dit voorjaar worstelde Vlaams Belang met een gelijkaardige discussie. Tijdens een partijraad kreeg voorzitter Bruno Valkeniers de netelige vraag of Filip Dewinter en co wel zo nodig de lof van Israël moesten blijven bezingen. De aanpak van de Antwerpse Belanger past in een strategie die ook de PVV'ers van Geert Wilders huldigen. Zij profileren zich als verdedigers van een Joods-christelijke beschaving, waarbij Israël wordt beschouwd als een door de islamieten bedreigde voorpost.

Dewinter bestempelt het Joodsvriendelijke gedrag van de N-VA als pathetisch. 'Hoe kun je geloofwaardig overkomen met een minister in de eigen rangen (Geert Bourgeois, red.) die verantwoordelijk is voor de erkenning en de financiering van de islamitische godsdienst?' Freilich en Malinsky spreken de Belanger vlakaf en met hetzelfde argument tegen. Bij moslimjongeren mag er dan sprake zijn van antisemitisme, de Joden heb niets tegen de islam als geloof. De Joodse gemeenschap schaamt zich trouwens voor de extreemrechtse Israëlische viceminister Ayoob Kara die begin juni met Dewinter door Antwerpen kuierde. Maar dat ook Joden op Vlaams Belang stemmen, zal niemand ontkennen. Veiligheid blijft een belangrijk thema.

De bocht van Jambon

Voor Jan Jambon kwam de klik er tijdens een stage bij het Antwerp World Diamond Centre waar hij als parlementslid belandde in de vakantie van 2010. Daar leerde hij de Joodse diamantair Ari Epstein kennen. Samen met de petrochemie en de haven vormt de diamantsector een van de belangrijkste socio-economische speerpunten van Antwerpen. Politici moeten volgens hem veel meer oog hebben voor deze troeven. Zonder enige moeite trekt hij De Wever mee in dat economische verhaal.

De kwetsbaarheid van Open VLD vormde een buitenkans. Naast Marinower koketteerden ook Vlaams parlementslid Annick De Ridder en schepen voor de Diamant Ludo Van Campenhout met hun Joodse contacten. Maar De Ridder zegde de plaatselijke politiek vaarwel, Ludo Van Campenhout zegde zijn partij vaarwel en duwt volgend jaar de N-VA-lijst. Jambon richtte meteen een Parlementair Diamantforum op, een platform dat als gesprekspartner voor de sector moest dienen.

Het Diamantforum werkt aan een politiek programma met onder meer striktere inbeslagnames (diamanten zijn het handelsfonds van elke diamantair) en voorstellen rond een minnelijke schikking die diamantairs een proces moeten besparen. Bij afwezigheid van een federale regering liggen de wetgevende initiatieven evenwel stil. Voor Groen! oogt het als een 'verdedigingslobby voor fraudeurs'. De kritiek doet de populariteit van Jambon en de N-VA in de diamantwereld alleen maar toenemen.

De diamantsector overstijgt de Joodse gemeenschap. Maar in elk dossier waarin Joden ter sprake komen, neemt Jambon tegenwoordig duidelijk positie in. Zo berispt hij het Centrum voor Gelijkheid van Kansen als dat geen aanstalten maakt om een antisemitisch stuk in het Knokse blad De Zwinkrant aan te pakken. En wanneer ontslagnemend vicepremier Joelle Milquet (CDH) het verzuimt om bij de interculturele dialoog Joodse vertegenwoordigers uit te nodigen, spreekt hij over een 'ongelofelijk feit'. Het bezorgt hem in september een invitatie van het Comité de Coördination des Organisations Juives voor een chic diner in de salons van het Brusselse Conradhotel - opnieuw gaat het om een doorbraak.

Het beloofde land

Het N-VA-charmeoffensief naar de Joodse gemeenschap toe steekt heel wat Antwerpse politici de ogen uit. Zeker bij de socialisten en de liberalen stijgt de ongerustheid. Frederik-Willem Schiltz is een van hen. De liberaal wil de contacten met de Joodse gemeenschap versterken. Zijn ondervoorzitterschap van het parlementair Diamatforum vormt een eerste stap. Maar hij wil niets forceren. 'Het mag geen quid pro quo worden, dat is de indruk die ik krijg van de N-VA.'

De Antwerpse schepen Robert Voorhamme (SP.A) kreeg lucht van De Wevers zoektocht aar een Joodse kandidaat. Volgens Freilich wordt dat niet eenvoudig. Seculiere Joden worden als dusdanig dikwijls niet herkend, religieuze Joden hebben dan weer een afkeer om in de kijker te lopen. Maar het punt ligt kennelijk subtieler, al wil De Wever zelf niets zeggen. De N-VA wil graag de steun uit Joodse hoek verzilveren. De vraag of een Joodse vertegenwoordiger ook op de lijst moet staan, wordt nog 'bestudeerd'. Malinsky lijkt beschikbaar. 'Ik doe opnieuw mee aan de verkiezingen, maar ik weet nog niet voor welke partij.'

In afwachting van die Joodse witte raaf, slaat Van Campenhout geen slecht figuur. Als schepen loopt hij zich het vuur uit de sloffen voor de Joodse gemeenschap. Israël vormt trouwens zijn favoriete vakantiebestemming, in Haifa vroeg hij zijn vrouw ten huwelijk. Gantman knikt, hij vergezelt Van Campenhout steeds op reis naar het beloofde land.

Enkele weken geleden was Gantman, de Antwerpse vertrouwensman van Guy Verhofstadt, een opgemerkte gast bij een academische viering in het Vlaamse parlement naar aanleiding van tien jaar N-VA. De Vlaams-nationalisten zouden de gewezen VLD-schepen erg goed kunnen gebruiken. Het oprakelen van zijn gerechtelijk verleden lijkt echter een herboren politiek engagement in de weg te staan. Ondertussen is Gantman wel zeer gecharmeerd door de liberale koers van de voormalige Volksunie. De Franstalige arrogantie die hij als student aan de Vrije Universiteit Brussel ondervond, scherpte ooit zijn begrip voor de Vlaamse zaak aan.

'We moeten nog bekijken of de koerswijziging bij de N-VA louter wordt ingegeven door electorale motieven dan wel of ze oprecht is', waarschuwt Freilich. Hij ziet nog een probleem: het eventueel verbod op het onverdoofd ritueel slachten. Ene Flor Van Noppen ligt aan de basis van het wetsvoorstel. De hoofdredacteur van Joods Actueel hoopt dat het denkwerk van het N-VA-kamerlid snel in de papiermand verdwijnt. 'We passen deze praktijk al 2.000 jaar toe, met al het mogelijke respect voor het dier. De moslims zijn wat dat betreft veel lakser.'

Van Noppen toont zich niet onder de indruk. 'Tja, die Joden van Joods Actueel doenweleens moeilijk. Ik begrijp het niet. Het gaat om amper vijftig dieren. Ik vind niet dat we daarmee rekening moeten houden. Voorlopig ligt de behandeling van het wetsvoorstel stil. Zodra de regering er is, willen we het absoluut prioritair behandelen. Of ik enige druk heb ondervonden om het voorstel in te slikken? Nee, helemaal niet.'

Toch maar even checken bij de fractieleider.

 © Corelio








29-10-2011, p.13
Mr
Uitwijzing Angolese jongen verdeelt Nederlandse politiek

Tweespalt over lot achttienjarige Mauro Manuel vormt grote splijtzwam in regeringspartij CDA

Uitwijzing Angolese jongen verdeelt Nederlandse politiek

Brussel l De Nederlandse politiek ruziet over het lot van Mauro Manuel, een Angolese jongen

die na zijn achttiende verjaardag terug moet naar zijn thuisland. Negen jaar al woont hij in een Nederlands pleeggezin en hij is vervreemd van zijn geboorteland. Door de verdeeldheid in regeringspartij CDA wordt vandaag op hun partijcongres beslist over zijn lot, en mogelijk het voortbestaan van het kabinet.

Met grote ogen woonde Mauro Manuel (18) in de nacht van woensdag op donderdag vanop de publiekstribune het tumultueuze en emotionele debat bij over zijn lot. "Om eerlijk te zijn vind ik mijn geval schrijnend genoeg om een uitzondering voor te maken", vertelde hij, in het Limburgs Nederlands. "Moeilijk om zo te horen", vond hij het harde oordeel van minister Gerd Leers van Immigratie en Asiel die hem wil uitwijzen, nu hij meerderjarig is. Vandaag heeft hij weer hoop. Leers werd in het Kamerdebat niet alleen teruggefloten door de linkse oppositiepartijen, maar ook door twee dissidenten van zijn eigen partij: CDA-kamerleden Kathleen Ferrier en Ad Koppejan, die zich bij de totstandkoming van het Nederlandse kabinet ook al in de frontlijn gooiden met hun verzet tegen de politieke samenwerking met de islamofobe en antimigratiepartij PVV van Geert Wilders.

Ferrier en Koppejan gaven toen hun verzet pas op na een stemming voor samenwerking van het VVD/CDA-minderheidskabinet met Wilders door een historisch partijcongres in Arnhem. Ook nu willen ze de gewone partijleden op het jaarlijks partijcongres, vandaag in Utrecht, laten stemmen over het asielbeleid van de partij en dus het lot van Mauro. Maar de kans is groot dat het debat vandaag vooral zal uitmonden in een fundamentele discussie over de gedoogconstructie met de PVV, en zelfs de regeringsdeelname.

De uitkomst van het partijcongres is onzeker. De CDA-fractie verzeilde tijdens het kamerdebat donderdagnacht in chaos. Koppejan en Ferrier speelden het keihard. Ze gingen voor het oog van de camera's 'in geheim beraad', kwamen eruit en meldden dat ze tegen Mauro's uitzetting waren. Bij een extra fractievergadering probeerde de hele CDA-top, partijvoorzitter Ruth Peetoom, senaatsfractievoorzitter Elco Brinkman en vicepremier Maxime Verhagen, de 'dissidenten' aan boord te houden. "Het was chaos", zei een CDA'er na afloop aan de Volkskrant.

De fractie kwam vervolgens met een voorstel om Mauro een studievisum te geven. Een compromis, dachten ze, waarmee de kwestie voor hun congres van de baan zou zijn. Maar geen enkele partij steunde het idee. Zelfs coalitiepartner VVD niet. De oppositiepartijen die strijden voor een verblijfsvergunning voor de jongen stelden daarna hun moties uit.

Een slimme zet, want hierdoor belandt de bal volledig in het kamp van het CDA. In tegenstelling tot vorig jaar is de partijbasis ondertussen ontevreden over de rechtse koers die de traditionele centrumpartij onder druk van de PVV en VVD vaart. Niet alleen vindt een ruime meerderheid dat Mauro in Nederland moet blijven, uit peilingen blijkt dat ook meer en meer CDA'ers tegen de gedoogsamenwerking met Wilders zijn.

De CDA-top onderschatte het verzet. Nochtans hadden ze de bui kunnen zien aankomen. In juni voetbalde CDA-Kamerlid Raymond Knops nog samen met de oppositie en Mauro in een actie om te pleiten voor zijn verblijf. Knops vond dat er werd voldaan aan het criterium van 'schrijnendheid', waardoor de jongen zou mogen blijven. Leers stelde de beslissing ongelukkig uit tot de week voor zijn congres.

Als de CDA-dissidenten vandaag brede steun krijgen voor een wijziging van het asielbeleid is het niet alleen afwachten hoe de Tweede Kamer dinsdag zal stemmen over Mauro's lot, maar ook hoe premier Rutte en gedoogpartner PVV zullen reageren.

Een beleidswijziging van het CDA-asielbeleid zou door hen als een schending van het regeerakkoord en gedoogafspraken kunnen worden geïnterpreteerd. Een breuk van de gedoogconstructie, of zelfs een val van het kabinet wordt dan niet uitgesloten.

En in België

Wat weinigen weten is dat in België exact hetzelfde kan gebeuren. Zodra een niet-begeleide jongere 18 is, kan hij een aanvraag indienen om geregulariseerd te worden. De bevoegde staatssecretaris Wathelet (cdH) bekijkt dan of de jongere in kwestie in België mag blijven. (MR/TP/VK)

Meerderheid vindt dat Mauro in Nederland moet blijven. Steeds meer CDA'ers zijn tegen gedoogsamenwerking met Wilders

n Mauro op de tribune van de Tweede Kamer, waar minister van Immigratie en Asiel Gerd Leers vroeg dat de jongen wordt teruggestuurd.

 © De Persgroep Publishing








29-10-2011, p.46
Ilse Degryse
'Een bestseller is per definitie verdacht'

Nederlandse succesauteur Herman Koch geniet van de waardering voor 'Het diner' en 'Zomerhuis met zwembad'

'Een bestseller is per definitie verdacht'

Zijn boeken zijn niet aan te slepen, het geld stroomt binnen. Bestsellerauteur Herman Koch is door het succes van Het diner en Zomerhuis met zwembad op zijn 58ste een rijk man. En dat is even wennen. 'Als ik een paar schoenen zie of een petje dat me bevalt, zegt mijn zoon van zeventien: 'Dat kun je toch gewoon nemen, pa. Je hebt geld zat.' En dan denk ik: 'Verdraaid, je hebt nog gelijk ook.' Verslag van een lunch met een tevreden man. Tekst Ilse Degryse / foto's Bart Koetsier

ekker lunchen, zoals jullie dat in België kennen, doen Nederlanders nog altijd niet. Een luxebroodje, ja, dat kan. Met een glaasje melk erbij. Maar restaurants die 's middags een verzorgde maaltijd serveren... Zo ver zijn we nog niet." En dus is het de Chinees geworden. Oriental Palace, een kitscherige zaak met drie verdiepingen, aan de Oudezijds Voorburgwal in Amsterdam. We nemen plaats aan een tafeltje bij het raam op de bovenste etage. Om ons heen staan plastic planten en keramieken leeuwenbeelden. Aan de wand hangen de typische Chinese pentekeningen en felgekleurde lampions. "Maar je krijgt hier wel écht Chinees eten", verzekert Herman Koch.

Onlangs was hij nog in Peking. Begin september is zijn bestseller Het diner in Chinese vertaling verschenen. "Een eerste oplage van 8.000 exemplaren. Dat is best veel, hebben meerdere Chinese schrijvers tegen me gezegd. Het zou leuk zijn als het ook daar iets deed. Zo'n enorm land. Alleen kost mijn boek daar helemaal niets. Twee euro, dus daarvoor moet je het niet doen. Maar goed, als tien miljoen Chinezen het kopen, is het toch mooi meegenomen."

China is de jongste scalp die Koch aan zijn al zwaar beladen riem kon rijgen. Van Het diner gingen in het Nederlands meer dan een half miljoen stuks over de toonbank. Zomerhuis met zwembad is goed op weg om dat succes te evenaren, met 250.000 exemplaren. Beide boeken verschijnen in twintig landen. Koch glundert. "Een auteur wil niets liever dan dat zijn boek in verschillende landen aanslaat. Maar ik ben altijd wel verbaasd als dat ook gebeurt. In Nederland kennen mensen me van de tv, van Jiskefet (het satirische programma dat Koch tussen 1990 en 2005 maakte, IDG). Maar in het buitenland ben ik een totaal onbekende Hollandse auteur die uit het niets met zijn boek komt."

Tot dat buitenland rekent Koch ook Vlaanderen. "Ik kan me goed voorstellen dat Vlamingen denken: 'Een Nederlandse schrijver? Dat moet echt wel iets zijn, anders willen we het niet.'" En zo is het inderdaad gegaan. Toen Het diner in 2009 verscheen, was het meteen een bestseller in Nederland. Vlaanderen liet het boek links liggen. Tot deze zomer. Geprikkeld door de felrode kaft en de luilekkertitel lazen we massaal de opvolger Zomerhuis met zwembad (2011) op vakantie en dat smaakte naar meer. Sindsdien staat Koch al maanden met beide romans in de top honderd van best verkochte boeken in Vlaanderen. Weinigen doen hem dat na. Enkel notoire veelverkopers als Jeroen Meus, Piet Huysentruyt en Stieg Larsson hebben twee bestsellers tegelijk aan de gang.

Hoe voelt het om op je 58ste plots een rijk man te zijn, mijnheer Koch? "Nou ja, wat heet rijk. Ik hoef geen dingen meer aan te nemen omdat het goed betaalt. Toen ik nog minder verkocht, deed ik er veel lezingachtige optredens bij. Daar ben ik mee gestopt. Rijkdom is voor mij de vrijheid om te doen wat ik echt wil en dat is schrijven. Niet dat ik een jacht ga kopen of een zomerhuis met zwembad. (lacht) Ja, als het geld echt overhoudt, dan misschien wel. Maar het is niet mijn ideaal om die te hebben. Ik probeer voorzichtig met mijn centen om te springen. Als ik een paar schoenen zie of een petje dat me bevalt, zegt mijn zoon van zeventien: 'Dat kun je toch gewoon nemen, pa. Je hebt toch geld zat.' En dan denk ik: 'Verdraaid, je hebt nog gelijk ook.'"

Dat behoedzame bestedingspatroon heeft niets met Hollandse zuinigheid te maken, zegt Koch. Het is eerder een gewoonte die er door de jaren is ingesleten. "Van thuis kreeg ik de les mee om altijd onafhankelijk te blijven. Mijn vader moest vroeg stoppen met studeren omdat hij zijn vader moest helpen in het café. Dat heeft hem zijn leven lang dwarsgezeten. Op mijn zeventiende had ik besloten dat ik van schrijven mijn beroep wilde maken. Mijn ouders wilden niet dat ik te vrijbuiterig zou gaan doen, want dan zou ik in armoede kunnen belanden. Ze wilden dat ik ging studeren en een echt beroep zou vinden. 'Dan kun je later wel...' Weet je wel, wat ouders typisch zeggen. De armoede heb ik altijd geprobeerd te vermijden, maar ik ben wel tegen mijn ouders in gegaan. Ik heb nooit echt een beroep gezocht. Ik ben gaan studeren, Russisch en geschiedenis, maar ik wilde in ieder geval niet afstuderen. Want dan kon je daar ook iets mee doén. Dan was ik misschien een gefrustreerde leraar geworden, zoals er zoveel zijn."

Op zijn zeventiende trok Koch naar Parijs. Hij nam er een hotelkamer, met niets op zak dan een biografie van James Joyce. "Dat soort schrijver wilde ik zijn. Hij was mijn voorbeeld. Ik had een romantisch beeld van het schrijven. Van rock-'n-roll en drank en vrouwen... Alles bij elkaar. Maar er was meer: ik bewonderde Joyce om al die vormen die hij gebruikte. De ene keer schreef hij een toneelstuk, de volgende keer gebruikte hij de ik-vorm en dan weer een interne monoloog. Allemaal in één roman. 'Zo moet het zijn', dacht ik. En dat denk ik nog altijd. Hoewel ik ogenschijnlijk conventionelere boeken schrijf."

De schrijver in spe zwierf de wereld rond. Hij woonde in Finland en Londen en bleef een paar jaar hangen in Barcelona. "Puur intuïtief dacht ik: 'Voor het schrijven is dat goed.' Ik wilde bewust breken met alles, alle zekerheden overboord gooien. Het was niet eens dat ik me op het buitenland verheugde, ik vond het zelfs eng. Ik was bang om eenzaam te worden en voor een korte tijd was ik dat ook. Maar het hoorde erbij. Ondertussen maakte ik bandjes voor de radio. Borat heette het programma, een voorloper van Jiskefet. Daar kon ik van leven, en het kostte me weinig tijd. Al vroeg had ik bedacht dat ik niet veel hoefde te verdienen en dat ik zeker niets wilde doen wat economisch succes bracht maar waar ik me in gevangen voelde. Als ik maar net genoeg had om te doen wat ik wou... Zo heb ik het mijn hele leven gedaan.

"Ik heb er altijd vertrouwen in gehad dat het wel goed zou komen. Wat ook zo was, al duurde het soms wat lang. Ik heb nooit zwarte sneeuw gezien, maar soms werd het wel een beetje vervelend. Tientallen jaren heb ik geleefd met een zwart-wit-tv'tje met sprietantenne, terwijl de wereld naar een platte kleurentelevisie keek. Dat soort materiële dingen moest ik wegzetten. Ik moest geen dure huizen willen kopen, want dan moest ik echt werk gaan zoeken en dat wou ik niet."

Schransen en slempen

Herman Koch bestelt een biertje (Heineken). Daarbij datgene wat hij altijd neemt bij de Chinees: een wan tan-soep ("lekker licht") en daarna gelakt varkensvlees (tja siuw) met bami. Of hij met stokjes wil eten, vraagt de ober. "Neen, doe maar liever gewoon bestek." Eten speelt een cruciale rol in de boeken van Koch. Uiteraard in Het diner, waar twee echtparen in een chique gelegenheid in Amsterdam de toekomst van hun zonen proberen veilig te stellen. Hilarisch zijn de passages waarin Koch de hoofdpersoon zijn afkeer van het geaffecteerde schransen laat ventileren. Ook in Zomerhuis met zwembad wordt er geslurpt en geslempt dat het een lieve lust is.

"Ik hou erg van lekker eten", zegt Koch. "Ik ga vaak met mijn vrouw en met vrienden op restaurant. Behalve aan boeken en aan reizen gaat daar het meeste geld aan op. Af en toe ga ik naar een sterrenzaak. Het is wel interessant om dat eens mee te maken, maar ik ben geen eetsnob. Onlangs was ik in Dôme in Antwerpen, een restaurant met een Michelinster. Dat was me aangeraden. Ik vond het allemaal wel prima en aardig ik kan er niets van zeggen maar het is wel het soort eten waar je je opgelaten door voelt. Honderd keer liever heb ik dit."

Meer nog dan de sappige beschrijvingen van "flauwekul in restaurants" maken de morele dilemma's Het diner en Zomerhuis met zwembad tot spannende pageturners. In Het diner proberen twee ouderparen de wrede misdaad van hun zonen ze hebben een zwerver in brand gestoken toe te dekken. Ze gaan daar zo ver in dat ze (haast) medeplichtig worden. In Zomerhuis met zwembad wreekt een huisarts de verkrachting van zijn dochter met een moord. Kochs personages nemen het recht in eigen handen. Hun kinderen zijn belangrijker dan de rechtvaardigheid van de rechtsstaat. Ze vertrouwen niemand en zeker de overheid niet. Ze stellen zelf wel orde op zaken, ook al vallen daar slachtoffers bij. Het geluk van hun ogenschijnlijk volmaakte gezin primeert.

"Het zijn allebei van die families die op een Siciliaanse manier over hun clan waken. De laatsten die ze erbij willen halen, zijn de politie, de psycholoog of de maatschappelijk werkster. Het is een manier van handelen die je ook in de Sopranos en Mad Men ziet, mijn favoriete series. In mijn achterhoofd was Don Draper een voorbeeld voor die huisarts. Hoe hij met zijn gezin omgaat. Hoe hij zijn dubbelleven maskeert. Hij doet alsof alles normaal is. Hij presenteert het perfecte plaatje. En ondertussen maar liegen en whisky's achterover slaan en de een na de andere vrouw... En geef hem eens ongelijk. (lacht)"

"Ik ben net als die huisarts in Zomerhuis met zwembad wel zo iemand die primitief reageert. Als je aan mijn kind komt, speel je al met je leven. Maar ik zou het nooit in daden omzetten. Ik zou niet tot wraakacties overgaan. Als je een kind hebt, wil je het honderd procent beschermen. Maar wanneer gaat dat over in verstikken? Dat doen mijn personages. Ze kunnen hun kinderen moeilijk zien opgroeien. Ze gunnen ze geen eigen verantwoordelijkheid. De huisarts is blind voor hoe zijn tienerdochters zijn. Het zijn van die meisjes van dertien, veertien jaar waarbij mannen denken: 'Goeiedag! Dat is al helemaal een vrouw!' Zonder dat het daarom de vieze kant op gaat.

"Ik ben gefascineerd door dat soort morele dilemma's. Omdat er altijd vier of vijf kanten aan zitten. Het is nooit zwart-wit. Toen ik Zomerhuis met zwembad schreef, kwam die zaak met Roman Polanski in het nieuws (de filmregisseur die in 2009 gearresteerd werd omdat hij in 1977 seks had gehad met een dertienjarige, IDG). We hadden het erover met een groepje vrienden en iedereen had een andere mening. Een goeie vriend van me zei dat hij nog nooit zo vaak binnen een week van mening was veranderd. Dat is nou precies wat een goed boek moet doen. Het is niet mijn missie om een punt te maken met mijn romans, maar wel dat je even nadenkt. Dat je je afvraagt: 'Hoe zou ik dat doen? Hoe zou ik met mijn kinderen omgaan? Deze man is beklemmend, maar doe ík het wel goed?'

"Ik erger me blauw aan mensen die heel precies weten wat mag en wat niet mag, wat wel racistisch is en wat niet. Het politiek correct denken is te ver doorgeschoten. Een voorbeeld: de meeste mensen willen niet toegeven dat ze er even over zouden moeten nadenken als hun zoon zou bekennen dat hij homo was. Die gedachte wordt niet meer toegelaten. Maar stel dat ze over een jaar of tien een homogen ontdekken en dat je dat voor de geboorte zou kunnen fiksen. Hoeveel ouders zouden zeggen: 'Nou, laat maar zitten, laat maar gewoon homo?' Zelf zou ik het niet willen weten voor de geboorte. Dat doorgeschoten politiek correcte denken verklaart volgens mij het succes van Geert Wilders. Mensen vinden het bevrijdend dat er iemand is die het net anders allemaal zegt."

Pablo

In Het diner zegt het hoofdpersonage: 'Het gaat over het recht een klootzak te zijn.' Is dat een cruciale zin? "Ja. Als je van een Marokkaan of een homoseksueel kunt zeggen dat het een lul is, is dat een teken dat hij geëmancipeerd is. Want dan maak je niet meer de link met de afkomst of de geaardheid. Iemand belachelijk maken is een teken van respect. Je moet natuurlijk wel uitkijken hoe je het doet, want er zijn veel nare, smakeloze grappen. Maar als je je inhoudt, betekent dat dat die minderheden niet echt meetellen. In Nederland gaan we ook op zo'n provinciale manier met buitenlanders om, zo krampachtig. In de twee richtingen: ofwel tolereren we alles, ofwel helemaal niks. Wat dat betreft bevinden we ons in een soort van middeleeuwen. Ik denk echt dat mensen over achthonderd jaar niet zullen begrijpen dat iemands afkomst vandaag zo'n rol speelt."

Zowel in Het diner als in Zomerhuis met zwembad staat een gezin met opgroeiende kinderen centraal. Waarom is dat zo'n thema voor Koch? "Ik wil niet zeggen dat het zo'n thema is. Maar ik heb zelf een gezin met één kind. Op een gegeven moment krijg je toch de neiging om daar gebruik van te maken. Je gaat op een andere manier denken als je kinderen hebt. Het zou stom zijn om dat te onderdrukken. Maar ik ben er nu wel even klaar mee. Mijn volgende drie boeken zullen niet weer over een gezin gaan."

Koch was veertig toen zijn zoon Pablo geboren werd. Diens moeder, de Spaanse letterkundige Amalia, ontmoette hij enkele maanden na zijn aankomst in Barcelona. Inmiddels zijn ze meer dan vijfentwintig jaar getrouwd. "Toen Pablo geboren werd, waren mijn zorgen over mezelf in één keer afgelopen. Mijn ego niet dat ik daar trouwens zo'n last van had werd weggevlakt. Ik dacht alleen nog: 'Ik moet maken dat ik gezond blijf. Ik moet niet iets krijgen terwijl hij nog maar twaalf is.' Mensen die net als ik ouder zijn en geen kinderen hebben, zitten al veel meer te denken over pensioenen en ingewikkelde toestanden. Mijn enige bekommernis is maken dat die zoon twintig wordt en op zijn eigen benen kan staan. Daarna zien we wel.

"Kinderen krijgen maakt je op slag kwetsbaar. Opeens kun je iets verliezen wat er daarvoor niet was. Het boek Tonio (dat A.F.Th. van der Heijden schreef voor zijn overleden zoon van 21, IDG), heb ik bewust niét gelezen. Omdat ik daar geen zin in heb. Het is te herkenbaar. Ook een enig kind... Ik las laatst nog een verhaal in The New Yorker van een schrijver die een van zijn twee kinderen verloor aan een ziekte. Het is het ergste wat je kan overkomen, maar zo'n gezin moet wel door. Voor dat andere kind. Bij één kind denk je: 'Ja, dat was het dan. Het is afgelopen.'"

Hoe was Koch als tiener? "Ik was heel lang alleen maar verlegen en daarna heb ik besloten om dat niet meer te zijn. Deels is dat gelukt, al blijf ik diep vanbinnen een verlegen mens. Ik kan slecht tegen toestanden met grote gezelschappen van mensen met glaasjes in de hand. Die probeer ik te mijden." Is hij iemand die observeert of net de grappenmaker? "Ik probeer het allebei niet te zijn. Tussen mijn vijftiende en mijn vijfentwintigste was ik degene die de grappen maakte en daarna misschien eerder de observator. Ideaal is als je het allebei niet bent. Je moet niet de boventoon voeren en ook niet mensen het idee geven dat je hen alleen maar zit te bekijken. Je moet jezelf vergeten en deelnemen. Daar heb ik nu niet zo'n moeite meer mee, omdat ik echt wel nieuwsgierig ben naar anderen."

Middelmaat

Ondanks de verkoopsuccessen en de appreciatie bij publiek en critici is Koch nog nooit genomineerd voor een 'serieuze' literaire onderscheiding, zoals de Gouden Uil of de AKO Literatuurpijs. Vindt hij dat jammer? "Jammer is niet het juiste woord. Als ik de longlist van de AKO zie en merk dat ik er weer niet op sta, denk ik wel dat dat een soort van boycot is, ja. Moesten ze weer even laten merken dat een boek dat succesvol is toch niet helemaal de grote literatuur kan zijn? Als een roman goed verkoopt, krijg je altijd mensen die beginnen te mekkeren en te zeuren dat het een kniebuiging is naar de smaak van een groter publiek. Een bestseller is sowieso verdacht.

"Zoals ik er nu over praat, lijkt het alsof het steekt, maar ik ben er niet gefrustreerd door. Ik zit in een veel prettigere positie. Ik hoéf niet eens op de longlist. Ik heb de waardering én de lezers."

Dat is geen ijdel gesnoef. Dat Kochs boeken in de hele wereld een gevoelige snaar raken, blijkt ook uit de vele verfilmingen van Het diner die op stapel staan. "Noorse producenten willen er een televisieserie van maken. In Spanje en in Duitsland komt er allicht een film. En zelfs HBO, het productiehuis dat ook The Sopranos en Mad Men heeft gemaakt, is geïnteresseerd. Ze denken aan een tv-film. Prachtig toch."

Herman Koch is intens tevreden met zijn leven zoals dat nu is. "Het heeft me veel voldoening gebracht dat na Jiskefet ook dit nog mogelijk bleek. Dat ik een tweede carrière kreeg als schrijver, iets waar je makkelijk oud mee kunt worden. Dat kan niet met televisie, dat vreet energie. Je hebt schrijvers die klagen en beweren dat ze er wakker van liggen, maar schrijven stelt niets voor in vergelijking met een tv-programma maken." Is het geen eenzaam beroep? "Ik vind die eenzaamheid wel een goeie kant eraan. Ik had na tv-opnames vaak helemaal geen zin meer in een sociaal leven. Ik sloot me in die tijd veel meer op dan nu. Ik werd helemaal gek van al die mensen. Schrijven is een veel prettigere combinatie. Elke dag werk ik een paar uur, iedere ochtend min of meer op hetzelfde moment. Daarna mijd ik de cocktailparty's, maar ik zoek wel mijn vrienden op."

Ligt er al een opvolger klaar voor Zomerhuis met zwembad? "Ik werk aan boek over een ietwat oudere schrijver die nadat hij vroeger het communisme omarmd heeft, eindigt als een intolerante rechtse radicaal. Wat volgens mij een typische evolutie is. Ik heb al een titel, Middelmaat, en een ondertitel, 'Het leven in een kleine stad', en dat is Amsterdam. Het boek krijgt een lichtgrijze kaft met witte en zwarte letters en daaronder alleen een tekening of een fotootje van een typemachine. Ik heb zelf op de computer het ontwerp al gemaakt. Ik dacht: 'Dan kan ik het zien, dan wordt het wat echter.' Middelmaat wordt ook wat dikker. Ik wil er wat langer over doen, da's een luxe die ik me nu kan veroorloven. Pas over twee jaar komt het uit. Het wordt een ouderwets degelijk boek."

Wordt het weer een thriller? "Het wordt een mozaïekboek, met verschillende verhalen die uiteindelijk allemaal iets met elkaar te maken hebben. Ken je die film Magnolia? Zoiets wordt het. Er zijn verschillende hoofdpersonages. Het begint in de ik-vorm, daarna gaat het met iemand anders over in de derde persoon en dan komt er wel weer iemand anders bij. Het is wat ingewikkelder, maar als het goed gemonteerd is, lees je het wel als één ding achter elkaar. Ik heb alweer tweehonderd pagina's, maar ik zit nu nog in een fase waarin ik me zit uit te leven en zit te onderzoeken wat er allemaal kan met ditzelfde verhaal."

Als je een kind hebt wil je dat voor honderd procent beschermen. Maar wanneer gaat dat over in verstikken? Dat doen mijn personages. Ze gunnen hun kinderen geen eigen verantwoordelijkheid

Als ik de longlist van de AKO zie en ik sta er weer niet op, dan denk ik wel dat er een soort boycot is. Moesten ze weer even laten merken dat een succesvol boek toch niet helemaal grote literatuur kan zijn?

n 'Ik ben geen eetsnob. Een sterrenrestaurant is interessant om eens mee te maken, maar honderd keer liever ga ik naar een goede Chinees.'

 © De Persgroep Publishing





29-10-2011, p.1
Ward Daenen
N-VA is geen partij van populisten

Studie VUB: partij Bart De Wever trekt niet meer populistische kiezers dan traditionele partijen

N-VA is geen partij van populisten

brussel l N-VA en LDD zijn geen populistische partijen. Vlaams Belang en PVDA zijn dat wel. Maar kiezers van alle politieke partijen in Vlaanderen zijn nagenoeg even vatbaar voor uitspraken als 'ministers zouden zich beter meer onder het gewone volk begeven'. Dat blijkt uit een sociologische studie bij 2.000 Vlamingen.

Door Ward Daenen en Tine Peeters

N-VA-voorzitter Bart De Wever is de voorbije jaren vaak in het rijtje gezet van Geert Wilders, Marine Le Pen of wijlen Pim Fortuyn. Onder meer de Brits-Nederlandse essayist Ian Buruma rekende in The New Yorker Bart De Wever tot het kruim van de Europese populisten. Ook Frank Vandenbroucke vergeleek de partij met de Ware Finnen. Onderzoek van de Brusselse sociologen Mark Elchardus en Bram Spruyt (beiden VUB) wijst nu in een andere richting.

Zij definiëren populisme als een kloof tussen goede, verstandige 'gewone mensen' enerzijds en wereldvreemde en al dan niet corrupte 'elite' anderzijds. Maar in weldenkende kringen groeide het uit tot scheldwoord. "Smaak je de standpunten van een bepaalde partij niet, verwijt haar dan populisme, zo eenvoudig kan het politieke debat soms zijn", aldus Elchardus.

Hij wijst erop dat populisme niet per definitie rechts is: "In onze uithoek van de wereld is dat zo, in Latijns-Amerika is het vooral links." Ook het meeste onderzoek heeft het populisme slecht of maar half begrepen. "Populisme wordt niet zelden beschouwd als een louter retorische strategie van demagogen. Alleen kunnen populistische politici maar succes oogsten als er al een voedingsbodem is bij de kiezers. Die voedingsbodem is zelden onderzocht."

Elchardus en Spruyt deden dat wel. Zij bestudeerden populisme niet op basis van de uitlatingen van politici maar als een houding van kiezers. Dan blijken er nogal wat populisten te zijn in Vlaanderen: 73 procent van de Vlamingen stemde vorig jaar in met een uitspraak als 'Ministers zouden beter wat minder in hun bureau zitten en zich wat meer onder het gewone volk begeven', tegenover 71 procent in 2006. Om en bij de 40 procent meent dat gewone mensen het beter weten dan politici, experts en hooggeschoolden.

Populisten werden vooral aan de uiteinden van het politieke spectrum ontdekt, bij Vlaams Belang en PVDA, alsook bij de groepen die niet meedoen, niet naar de stembus gaan of als ze dan toch gaan, blanco of gewild ongeldig stemmen. Toch blijken andere partijen CD&V, N-VA, Open Vld, sp.a en Lijst Dedecker niet veel minder populistisch.

"In tegenstelling tot wat nogal eens wordt beweerd, is de N-VA dus geen populistische partij; zij trekt alleszins niet een meer populistisch electoraat aan dan de traditionele partijen", besluit Elchardus. "Populistische kiezers zijn begaan met hun samenleving, meer dan met hun persoonlijke situatie zelfs, en zijn van oordeel dat alles van waarde naar de verdoemenis gaat, terwijl de elite de miserie nog in de hand werkt en daarvoor bonussen opstrijkt."

In een reactie op de studie zegt Bart De Wever dat hij zich sowieso nooit door de term aangesproken heeft gevoeld, "want wij praten de mensen niet naar de mond, wij durven echte keuzes verdedigen, al zijn die niet altijd populair". Mensen zijn veel slimmer dan men vaak denkt, vindt De Wever. "Dat blijkt ook uit dit onderzoek: de zogenaamde 'populistische' kiezers zijn niet allemaal dommeriken of losers, integendeel."

Essay Mark Elchardus >Opinie, 17

Socioloog Elchardus:

Smaak je de standpunten van een partij niet, verwijt haar dan populisme, zo eenvoudig kan het politieke debat zijn

 © De Persgroep Publishing








28-10-2011, p.18

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Waarom moet Mauro weg?

Uitzetting 18-jarige Angolees beroert Nederlandse gemoederen

De uitwijzing van een achttienjarige, perfect geïntegreerde jongen beroert  de Nederlandse gemoederen  en brengt  de christendemocraten weer in een lastig parket.

Van onze redacteur

Mauro Manuel, een achttienjarige Angolees, kreeg deze week te horen dat hij niet langer in Nederland kan blijven. Minister van Immigratie en Asiel Gerd Leers (CDA) vond dat Mauro's situatie 'niet uniek en schrijnend genoeg' was en besliste daarom dat hij teruggestuurd moet worden naar zijn geboorteland.

Het onbegrip over de beslissing klonk gisteren luid, in de samenleving en in het parlement. Mauro is immers hét voorbeeld van de perfect geïntegreerde immigrant. Acht jaar geleden kwam hij als pleegkind in het Limburgse dorpje Oostrum terecht. Hij praat ondertussen Nederlands met een Limburgs accent en voetbalt bij SV Oostrum. Maar omdat hij meerderjarig is geworden, kan hij niet langer in Nederland blijven.

Hoofdpijndossier

Zeer tot zijn verdriet en angst, zo schreef hij afgelopen zomer al in een brief Leers. 'Ik ben achttien jaar oud en ik woon al acht jaar in een pleeggezin (met Hans, Anita en mijn kleine broertje Tjeerd), waar ik het heel erg naar mijn zin heb. Ik voel me bij hen thuis en ben heel erg bang dat ik ze binnenkort moet gaan missen. Ik spreek de taal van mijn geboorteland bijna niet meer. Als ik daar ben, zal ik helemaal opnieuw moeten beginnen met mijn leven.'

Mauro werd prompt een mediazaak en Leers kreeg 'een nieuw hoofdpijndossier' op zijn bord, aldus de Volkskrant. Eerder had de minister moeten beslissen over Sahar, een 14-jarige Afghaanse scholiere uit Friesland. Ook zij moest van Leers na tien jaar Nederland terugkeren. Met die beslissing ging de minister in tegen de publieke opinie en tegen een rechterlijke uitspraak die vond dat Sahar 'te veel verwesterd was'. Pas toen het ministerie van Buitenlandse Zaken een rapport uitbracht over de veiligheidsrisico's van westerse schoolmeisjes in Afghanistan, ging Leers overstag.

Maar voor Mauro toonde hij geen genade. 'Hij had in alle hoeken en gaten van de mogelijkheden gezocht', zei hij, maar zonder resultaat. Woensdag viel het verdict: Mauro moet terug naar Angola. 'Zijn situatie is niet uniek genoeg. Er zijn veel van dit soort gevallen', argumenteerde hij. Volgens Leers is Mauro gezond, heeft hij een moeder in Angola en wist hij dat hij weg moest.

De voltallige oppositie en heel Oostrum steigerden. Leers zou Geert Wilders achternahollen. 'Drie rechters hebben Mauro in het gelijk gesteld. Maar Leers is bang om zijn mening te geven met Wilders achter hem', zei Mauro's jeugdtrainer bij SV Oostrum.

Crisis

Ook binnen Leers' eigen partij klonk opnieuw kritiek. Sinds ze beslisten in een regering te stappen die gedoogd wordt door de PVV, verkeren de Nederlandse christendemocraten in een existentiële crisis. Veel partijleden vonden dat toen absoluut niet kunnen. En die wonde blijft etteren. Kathleen Ferrier en Ad Koppejan, de grootste critici van de gedoogconstructie, zeiden dat ze zich niet konden voorstellen dat Mauro terug moest naar Angola. Ook de CDA-jongeren vonden dat Mauro moest kunnen blijven.

Leers (en het CDA) voelen zich opgejaagd door de PVV. Nauwelijks een maand geleden zei Leers in het CDA-partijblad dat 'immigratie een verrijking kon zijn'. De woorden waren nog niet gedrukt of Wilders twitterde: 'Leers bezigt onzinteksten over immigratie. Beetje dom.' En wat deed Leers? Hij krabbelde terug, zeker toen uit een opiniepeiling bleek dat de CDA opnieuw een zetel had verloren aan de PVV.

Maar of hij er verstandig aan gedaan heeft om niet te buigen in het Mauro-dossier, is een andere vraag. Uit een peiling, gisteren, bleek dat zes op de tien Nederlanders vinden dat het CDA het voornemen van Leers om Mauro terug te sturen, moet afwijzen.

 © Corelio








28-10-2011, p.3

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Nederland wijst  jonge Angolees uit 

De uitwijzing van een achttienjarige, perfect geïntegreerde jongen beroert Nederland. Mauro Manuel kwam acht jaar geleden als pleegkind in het Limburgse dorpje Oostrum terecht. Maar nu hij meerderjarig is geworden, moet hij van minister van Immigratie Gerd Leers (CDA) terug naar zijn geboorteland Angola. De oppositie zegt dat Leers zich laat opjutten door Geert Wilders.

 © Corelio








22-10-2011, p.29

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Rita Verdonk stapt  uit de politiek

Rita Verdonk, enkele jaren geleden nog een van de rijzende sterren van de Nederlandse politiek, stopt als politica. Dat maakte ze vrijdag bekend. Aanleiding zijn de tegenvallende resultaten van haar partij 'Trots op Nederland' bij de verkiezingen.

Rita Verdonk maakte naam in de nationale Nederlandse politiek als minister voor Vreemdelingenzaken en Integratie in de twee regeringen-Balkenende. Verdonk uitte meermaals openlijk kritiek op de positie die haar toenmalige partij, de liberale VVD, innam in het vreemdelingendebat. In 2007 werd ze daarom uit de VVD gezet.

Verdonk richtte daarop met Trots op Nederland (ToN) een nieuwe politieke beweging op. Ze leek te kunnen rekenen op haar trouwe achterban, maar bij de verkiezingen van juni 2010 haalde ToN slechts 52.937 stemmen. Nu besliste Verdonk er dus de brui aan te geven.

Het succes van de Partij Voor de Vrijheid van Geert Wilders is volgens Verdonk een van de oorzaken dat ToN weinig stemmen kreeg.

 © Corelio








22-10-2011, p.16
Ld
Nederland

Nederland

Rita Verdonk stapt uit politiek

Rita Verdonk verlaat per direct de politiek. Ze maakte dat bekend in een interview met het televisieprogramma EenVandaag. De tegenvallende resultaten bij de verkiezingen blijken voor haar de reden voor deze stap. Het succes van de PVV (de partij van Geert Wilders) is volgens Verdonk mede een van de oorzaken dat haar partij Trots op Nederland (ToN) weinig stemmen kreeg. De leden van de partij moeten tijdens de ledenvergadering over vier weken beslissen of ToN moet blijven voortbestaan of niet. (ANP)

Turkije

Ankara en Teheran samen tegen PKK

Turkije en Iran gaan samenwerken in de strijd tegen de Koerdische afscheidingsbeweging PKK. Dat kondigden de Turkse minister van Buitenlandse Zaken Ahmet Davutoglu en zijn Iraanse ambtgenoot Ali Akbar Salehi aan. Salehi noemde de PKK en de voor dezelfde doelen strijdende Iraanse groep Pejak een 'gemeenschappelijk probleem' voor Turkije en Iran. De twee landen voerden in het verleden vaker samen aanvallen uit op de belangrijkste rebellenbasis van de PKK in het Kandilgebergte, bij de Iraans-Iraakse grens. (VK)

Peru

Twintigtal doden bij twee ontploffingen

In het centrum en zuiden van Peru zijn achttien mensen omgekomen bij twee ontploffingen. In Chosica, zo'n 50 kilometer ten oosten van de hoofdstad Lima, kwamen veertien mensen om toen een wagen ontplofte nabij een tankstation. Korte tijd daarvoor vond er ook een explosie plaats in Juliaca, nabij de grens met Bolivia. Ook hier is de oorzaak onbekend.

(AFP)

 © De Persgroep Publishing








17-10-2011, p.32
Han Ceelen
'Een stad zonder cultuur gaat dood'

Voormalig tv-tycoon Joop Van den Ende is nu de grootste musicalproducent ter wereld

'Een stad zonder cultuur gaat dood'

Amsterdam l Na een duizelingwekkend televisieavontuur met Endemol heeft de Nederlander Joop van den Ende (69) zich de laatste tien jaar ontwikkeld tot de musicalkoning van de wereld. Op 20 oktober gaat The Lion King in première in zijn theater in Madrid, de week daarop volgt Sister Act in Milaan, weer een week later Wicked in Scheveningen. En passant ontpopte Van den Ende zich ook nog tot beschermer van de kunsten in Nederland. 'Ik vond het gewoon nog geen tijd om niks te gaan doen.'

Door HAN CEELEN

Toen Joop van den Ende vorige maand in Amsterdam een oeuvreprijs in ontvangst nam voor zijn rol als musicalproducent, waren de superlatieven niet van de lucht. Theaterdirecteurs zongen zijn lof, en de artistiek leider van het Nationale Toneel prees de professionele manier waarop zijn musicals worden gemaakt. Een heel verschil met twintig jaar geleden, toen Van den Ende als televisieproducent werd verguisd om de pulp die hij op het scherm bracht. Zelf knijpt Van den Ende zich ook nog wel eens in de arm over de populariteit die hem te beurt is gevallen, zegt hij op het hoofdkantoor van zijn bedrijf Stage Entertainment aan het Museumplein in Amsterdam. "Ik zei vanochtend nog tegen mijn vrouw: we worden wel heel erg gewaardeerd."

Van den Ende is bezig aan zijn tweede leven als tycoon. In 1994 richtte hij samen met John de Mol het bedrijf Endemol op, dat zou uitgroeien tot de grootste onafhankelijke tv-producent ter wereld. Zes jaar later verkochten de twee hun onderneming, en werden ze allebei miljardair. Waar een ander een jacht had gekocht of was gaan golfen, verlegde Van den Ende zijn aandacht naar de musical. Op 58-jarige leeftijd begon hij, op basis van de bescheiden theateractiviteiten die hij bezat, te bouwen aan een miniversie van Endemol, Stage Entertainment. Nu, elf jaar later, heeft dat bedrijf 4.000 werknemers, zo'n 25 theaters in de hele wereld, en een omzet van 550 miljoen euro. De komende maanden gaat er vrijwel elke week ergens in Europa wel een musical van Van den Ende in première. In Vlaanderen is hij niet zelfstandig actief, maar dat heeft volgens hem louter met schaal te maken. "Om onze grote producties rendabel te maken, heb je minimaal 10 miljoen inwoners nodig."

Rimpelloos verliep de overgang tussen Van den Endes televisie- en musicalcarrière niet. Toen hij Endemol verkocht, had hij ruim twintig jaar in de televisiewereld gewerkt. In die tijd hielp hij Nederland aan de soap (Goede tijden, slechte tijden), en de hele wereld aan de reality-tv (al was Big Brother een idee van De Mol). Maar toen hij stopte, eisten de werkdagen van 14 tot 16 uur met terugwerkende kracht hun tol. Van den Ende kreeg een burn-out, gevolgd door hartproblemen. In een hotel in Antwerpen voelde hij zware pijn op zijn borst, die bleek te worden veroorzaakt door een dichtgeslibde ader. Na twee keer te zijn gedotterd, kostte het hem een half jaar om er geestelijk en lichamelijk bovenop te komen. Daarna kroop het bloed weer waar het niet gaan kon, zegt hij met een lachje. "Ik was nog geen 60, ik voelde me nog veel te jong om niets te gaan doen."

Dat hij zich juist op de musical heeft gestort, is niet toevallig. "Voor mij is het totaaltheater, de opera van nu. Het genre heeft alles: zang, dans, acteren, een verhaal, gecombineerd met de laatste technieken op het gebied van decor, licht en geluid. Begrijp me niet verkeerd: ik ben ook dol op klassieke opera, dans en ballet. Maar de musical heeft echt mijn hart gestolen."

Whoopi Goldberg

Met zijn late loopbaanswitch keerde Van den Ende ook terug naar zijn eerste liefde: het theater. Vijftig jaar geleden werd hij als jongetje uit een arbeidersgezin uit Amsterdam-Oost verliefd op het toneel. Hij maakte er razendsnel carrière. Op zijn vijftiende begon hij als timmerman bij de Nederlandse Opera, vijf jaar later had hij al zijn eerste theaterbureautje, Spotlight. Zijn eerste artiesten waren de vader van Rudi Carrell, Ria Valk en Anneke Gröhnloh. Later kwamen komiek André van Duin en Jeroen Krabbé erbij. In 1974 vestigde Van den Ende zijn naam als vrije producent met het toneelstuk Cyrano de Bergerac, met Ko van Dijk in de hoofdrol. Zo'n honderd andere toneelstukken zouden volgen, vrijwel allemaal met Nederlandse topacteurs.

Tegenwoordig is de wereld Van den Endes werkterrein, en is hij kind aan huis op West-End en Broadway. Toen hij dit voorjaar samen met John de Mol over Times Square in New York wandelde, zagen ze allebei hun naam op de billboards: John voor zijn televisiehit The Voice, en Joop voor zijn musicalversie van de Whoopi Goldberg-hit Sister Act. Het was Van den Ende zelf die Goldberg als coproducent wist te strikken. "Ik wilde haar er graag bij hebben, maar ik kreeg te horen dat ze er geen zin in had. Toen dacht ik: geen zin? Is daar wel een goed gesprek geweest, is dat uitgelegd, is het verhaal verteld? Via een bevriende agent heb ik haar gecontacteerd en binnen een week had ik een afspraak. We troffen elkaar in haar loft in New York, een gigantische ruimte volgestouwd met art-decomeubels, schilderijen, prullaria, zilver en weet ik wat nog meer. Ik kwam binnen, we keken elkaar aan, en er was een klik. Ik heb haar uitgelegd waarom ik de musical wilde maken, en dat het een heel ander genre is dan film. Ik heb haar ook gezegd: we gaan het samen doen, maar ik ben de baas want ik stop mijn geld erin. Binnen twee uur waren we rond. Sindsdien zijn we goede vrienden."

Van den Ende geniet zichtbaar als hij de anekdote vertelt. Hij ziet er ontspannen uit op zijn leren bankstel, dat wordt geflankeerd door schilderijen van Jan Cremer. Hij praat als iemand die gewend is ieders oor te hebben: wijdlopig en met gezag, met veel grote armgebaren. "Je gooit er een kwartje in en er komt voor een gulden uit", grapte hij zelf eens over zijn spreektrant. Maar Van den Ende geeft je als gesprekspartner ook het gevoel dat je zijn volledige aandacht hebt, en dat hij je vragen met de grootst mogelijke zorgvuldigheid beantwoordt. Het is niet moeilijk in te zien waarom artiesten uit zijn stal met hem weglopen.

Toch heeft Van den Ende ook een andere kant, zo is algemeen bekend. Hij is enorm veeleisend, en bemoeit zich met elk detail van zijn producties. Zijn woede-uitbarstingen tegen medewerkers die er de kantjes af lopen of niet voldoen aan zijn hoge verwachtingen, zijn berucht.

Af en toe flakkert dat temperament ook even op tijdens het gesprek. Als het over Nederlandse politici gaat bijvoorbeeld. Die hebben hem voor zijn gevoel nooit gesteund. Integendeel, Van den Ende voelde zich zwaar tegengewerkt toen hij eind jaren tachtig probeerde met TV10 de eerste commerciële tv-zender van Nederland op te zetten. Het werd de grootste flop uit zijn loopbaan. Van den Ende moest 150 mensen ontslaan, en ging noodgedwongen produceren voor het Nederlandse RTL en voor vtm. De Vlaamse zender kreeg wel steun van de overheid, en dat heeft tot op de dag van vandaag verstrekkende gevolgen, stelt Van den Ende. "De Persgroep is nu de grootste uitgever in Nederland. Dat was onder normale omstandigheden nooit gelukt met een markt van 6 miljoen lezers. Door hun deelname in vtm kregen ze meer ruimte op de advertentiemarkt, en konden ze groeien. Die ruimte hebben de Nederlandse uitgevers nooit gekregen. Die mochten vooral niet te groot worden."

Ook de publieke omroep in Vlaanderen heeft geprofiteerd van de vroege komst van vtm, meent Van den Ende. "De VRT is daardoor wakker geschud, en heeft zich beter ontwikkeld dan de publieke omroep in Nederland. Ik kijk altijd met genoegen naar het VRT-nieuws. Onderwerpen worden er beter uitgelegd dan bij ons, er zit bijna altijd iets van kunst in. Petje af."

Linkse hobby's

Ook de laatste jaren heeft Van den Ende het weer geregeld aan de stok met de politiek. Hij is een uitgesproken tegenstander van het populisme van Geert Wilders en de draconische cultuurbezuinigingen die Nederland te wachten staan. "Vooropgesteld: ik vind ook dat er bezuinigd moet worden. Vrijwel elke gesubsidieerde instelling kan het als het echt moet met 10 of 15 procent minder geld doen, zonder dat dit ten koste gaat van de artistieke kwaliteit. Maar overleg met de sector! Neem niet zomaar beslissingen zonder dat je de consequenties overziet, zoals nu gebeurt. En vooral: stop met het dedain voor de cultuursector. Ik stoor me enorm aan politici die met een glimlach op hun gezicht de meest vreselijke dingen zeggen. Terwijl vele mensen door hun maatregelen in de problemen komen, misschien wel hun huis uit moeten. Dat kun je toch met meer gevoel uitleggen?"

De btw-verhoging van 13 procent die bovenop de bezuinigingen komt, noemt Van den Ende bijna misdadig. "Als je de hele kunstenwereld zo in het hart raakt, en je komt dan ook nog met zo'n maatregel, dan doe je het niet goed. De gevolgen zullen desastreus zijn in Nederland."

Wat hem als zakenman vooral stoort, is dat het kabinet-Rutte de kunsten wegzet als onrendabele linkse hobby's. Terwijl hij als geen ander weet dat er met cultuur juist geld te verdienen valt. Onlangs schreef hij een open brief aan het kabinet, waarin hij voorstelde om 100 miljoen euro in de sector te pompen. Die investering zou de schatkist door toegenomen inkomsten uit toerisme 650 miljoen euro opleveren, zo had hij berekend. Door te bezuinigen, bereik je volgens hem juist het omgekeerde: "Als er in steden als Amsterdam, Brussel of Antwerpen geen goede kunstvoorzieningen zijn, gaan bedrijven zich daar niet vestigen. Dan is de hele infrastructuur van zo'n stad restaurants, hotels, noem maar op niks meer waard. Een stad zonder cultuur gaat dood."

In Hamburg hebben ze het heel wat beter begrepen, vindt Van den Ende. Stage Entertainment heeft intussen drie musicaltheaters in de Duitse havenstad, en aan een vierde wordt gewerkt. Daarbij krijgt het bedrijf alle steun van de gemeente. "Volgens officiële cijfers is 22 procent van alle geboekte hotelkamers in Hamburg gerelateerd aan mijn theatertickets. Dat zien die gemeentebestuurders ook." Ook de hogere cultuur in Hamburg profiteert, want de stad is bezig met de bouw van een schitterend concertgebouw in de haven. Van den Ende: "Men wil een echt cultuurmekka worden en alle verschillende niveaus bedienen. Op dit moment is de haven nog de nummereenattractie, maar cultuur staat al op twee, nog voor de Reeperbahn. We hebben dus al gewonnen van de seksindustrie (lacht)."

n Joop Van den Ende in zijn eigen DeLaMarTheater in Amsterdam: 'Om onze grote producties rendabel te maken, heb je minimaal 10 miljoen inwoners nodig.'

Ik stoor me enorm aan politici die met een glimlach de vreselijkste dingen zeggen. Terwijl vele mensen in de cultuursector door hun maatregelen misschien hun huis uit moeten. Dat kun je toch met meer gevoel uitleggen?

 © De Persgroep Publishing








15-10-2011, p.60

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

'In België is het denken nog niet dood'

Filosoof Hans Achterhuis en het onuitroeibare geloof in het neoliberalisme

De filosoof krijgt niet altijd gelijk. Of toch niet meteen. Hans Achterhuis schreef een striemende kritiek op het neoliberalisme, maar de politieke praktijk gaat nog altijd de andere richting uit. Een gesprek over goede fraudeurs, eenzame economen en hoe de bankiersbonussen tot corruptie leiden.

Moet de wereld in een nieuw pak worden gehesen of is het al goed om te beginnen met een verstelde broek? De pragmaticus en de reformist nemen vrede met dat laatste, maar de utopist zal niet rusten vooraleer dat nieuwe pak er is. Het beeld komt uit een roman van Milan Kundera en de Nederlandse filosoof Hans Achterhuis nam het over in zijn boek De erfenis van de utopie (1998). Het amuseert Achterhuis als uw reporter hem daaraan herinnert, want hij was het zelf al vergeten.

Het beeld komt nog van pas. Utopieën, het tegendeel van de verstelde broek, zijn al langer Achterhuis' onderwerp als politiek filosoof, en de jongste jaren houden ze hem meer bezig dan ooit. Daarvan getuigt zijn jongste boek, De utopie van de vrije markt, dat, als uitloper van de opeenvolging van bank-, financiële, euro-, schuld- en economische crisissen fundamentele vragen stelt over het speelveld daarvan: de vrije markt.

'De markt' is vandaag de graadmeter waar niet alleen bedrijven maar ook de politiek zijn handelen op afstemt. Een land moet nu zijn begroting niet alleen meer zien als een beleidsinstrument, ze moet ook een 'signaal' zijn aan 'de markt', en aan de ratingbureaus die dat in een waardering uitdrukken. De consequenties zijn groot en direct, nu vooral in het bepalen van de intrest waarmee overheidsschuld wordt gefinancierd.

Anders dan velen - en ook hijzelf - dachten en denken, zo betoogt Achterhuis, is de vrije markt helemaal niet een neutraal feit, een gegeven dat door natuurwetten zou worden beheerst. Integendeel, het is een ideologie, een systeem dat is bedacht. Maar als het dan fout loopt, zoals met de crisissen van deze tijd, lijkt dat een grote tegenslag te zijn, een natuurramp als het ware. Wat dan buiten beeld blijft, is waar en bij wie de schuld ligt - want die is er wel.

Daarover kwam Achterhuis woensdag spreken in Antwerpen, op uitnodiging van het Vlaams-Nederlands Huis deBuren. Burgemeester Patrick Janssens leidde hem in. Achterhuis is een strenge recensent van zijn eigen publieke optredens. 'De zaal zat vol en het ging goed,' zegt hij. Bij andere gelegenheden was dat wel eens minder. Zoals toen hij in Gent voor de studenten van hoogleraar en LDD-politicus Boudewijn Bouckaert kwam spreken.

'Toen volgde een felle discussie,' zegt Achterhuis, 'die ik ook verloren heb, door de overmacht van de zaal en door de verbale kracht van Bouckaert, die natuurlijk ook spreekt als politicus.'

'Maar ik was verrast door de betrokkenheid van de studenten. In België wordt nog gediscussieerd, terwijl er in Nederland wel een soort verbod op denken lijkt te bestaan. De discussie is er dood, door hoe er aan politiek wordt gedaan, het gedoogakkoord,...'

Nederland schijnt inderdaad vrij mak de bezuinigingspolitiek te accepteren, zonder veel protest bij de vakbonden bijvoorbeeld.

'Er is geen echt politiek alternatief. Het meest spraakmakende protest kwam van kunstenaars, maar ook dat sloeg niet aan.'

'Toen mijn boek verscheen, kort voor de verkiezingen van 2010, schreef een recensent dat het voor de sociaaldemocratische PvdA een gelopen race was, omdat het met de financiële crisis zo'n puinhoop was geworden. Maar daar bleek niets van aan. Hoe kan dat nu? Wat ik wel weet, is dat het tot de politiek van de liberale premier Mark Rutte (VVD) behoort om niet in te gaan op een bredere, fundamentele kritiek.'

'Men wil die discussie niet en het thema speelde dan ook geen rol in de verkiezingscampagne. PvdA-lijsttrekker Job Cohen probeerde het er in een debat met Mark Rutte nog over te hebben hoe het neoliberalisme tot de financiële crisis had geleid. Maar de repliek van Rutte was: we moeten het niet over het verleden hebben, maar over de toekomst, en kijken hoe we Nederland er samen weer bovenop krijgen. En daar liet Cohen het bij.'

Het lijkt wel alsof het neoliberalisme nog meer is dan een ideologie. Een geloof, een bedwelming zelfs.

'Als ik zeg dat er wel een alternatief is, zegt men mij: wel, reken dat dan maar eens uit. Dat is niet wat een filosoof als ik moet doen. Maar de politici doen het al evenmin. Alleen iemand als Paul Krugman in de Verenigde Staten is daar een uitzondering op.'

'Als je de memoires leest van Alan Greenspan, die aan het hoofd stond van de Federal Reserve, zie je dat het een echt geloof is. Hij ziet wel dat het misgaat, onder meer met de huizenmarkt, maar altijd keert zijn mantra terug: we moeten blijven geloven in de vrije markt en vooral de neiging tegengaan om de overheid regulerend te doen optreden. Als er een probleem is, komt dat in dat geloof niet doordat er te veel, maar net te weinig vrije markt zou zijn.'

Is het daarom dat de politiek zelfs nu nog aarzelt om de banken beter te reguleren?

'Voor mij blijft dat heel gek. Het financiële kapitaal, dat ellende heeft veroorzaakt, is niet zo vruchtbaar en het is niet moeilijk om het aan banden te leggen. Maar het gebeurt niet.'

Het heet wel eens dat de tijd van de Grote Verhalen voorbij is, maar dit lijkt toch verdacht veel op een Groot Verhaal?

'Ja, al blijft dat in Nederland of België nog beperkt in vergelijking met wat in de VS gebeurt, waar de vrije markt nog echt als een utopie geldt. Je hoeft maar te kijken naar het blijvende succes van de boeken van Ayn Rand. Die invloed is bij ons heel wat minder, maar we krijgen wel te maken met de gevolgen ervan.'

'Wat ik ook niet begrijp - of liever, ik begrijp het wel, maar het zou niet mijn keuze zijn - is hoe mensen in de VS kunnen ingaan tegen hun eigen belangen. Zelfs als ze niet sociaal verzekerd zijn, blijven ze een tegenstander van een publieke gezondheidsverzekering, omdat ze vinden dat de overheid dat niet moet doen. Dat is een heel diepgeworteld principe.'

'Dat komt door een andere idee bij Ayn Rand: je mag nooit compromissen sluiten, je moet altijd voor je eigen ideeën gaan, voor de volle honderd procent. Dat merk je heel uitgesproken bij de Tea Party: je sluit geen compromissen, zelfs wanneer de hele boel dan stukgaat, want daarna komt alles wel weer goed.'

En dat bij mensen die, zo kun je veronderstellen, toch veel compromissen sluiten in hun dagelijkse leven, in hun relaties?

'Dat mag je hopen. Maar dat hoort net bij een ideologie. Het is vreselijk als een politieke meerderheid absoluut zeker is over hoe het anders moet. Het is daarentegen net onze politieke cultuur om een beetje te kunnen polderen, om over en weer te geven en te nemen. Ook het revolutionaire marxisme was niet tuk op kleine stapjes en wilde alles in één klap veranderd zien. En laat ondertussen, zoals dat in het marxisme heet, de Verelendung(de verpaupering, red.) maar doorgaan, daarna komt wel een nieuwe situatie.'

'Met utopieën loopt het nooit goed af. Ik ken er toch enkele waarin ik niet zou willen leven, en dat is toch de praktische toets.'

Wat staat er tegenover? Een compromis lijkt altijd minnetjes, niet echt enthousiasmerend.

'Er is niets tegen een ideaal of een sterk verhaal. Maar je moet wel de kritiek openhouden, mogelijk maken en eventueel zelfs organiseren. En in een democratie gebeurt dat ook.'

Soms lijken neoliberalen niet eens hun klassiekers te kennen, zoals wanneer ze beweren dat voor Adam Smith het algemeen belang wordt gegarandeerd door de som van alle individuele eigenbelang.

'Nee, dat staat inderdaad niet bij Smith. Mijn grote kritiek op het neoliberalisme is dat het geen realistisch mensbeeld heeft. Ook bij Ayn Rand klopt de antropologie niet. Voor haar mag niemand op anderen of op de staat rekenen, maar moet iedereen zijn eigenbelang nastreven, op een rationele manier, zonder list of bedrog.'

'Dat laatste was er natuurlijk wel bij geweest in de financiële crisis. En het is gebeurd in naam van Rand en het ultrakapitalisme.'

'De kopstukken van een grootschalige vastgoedfraude in Nederland blijken allemaal aanhangers van Ayn Rand te zijn. Dat lijkt een goedkoop argument, maar het is wel zo. De vrouw van een van hen heeft dat ook zo in een column beschreven. Zij vinden het eigenlijk wel goed wat ze hebben gedaan, en ondertussen hebben ze zich natuurlijk wel hevig verrijkt.'

En wat dan met de kritiek dat al dat gezeur over de bonussen van de bankiers alleen maar flauwe moraal is, of jaloezie?

'Ja, dat wierp Bouckaert me ook tegen. Kijk eens hier, mij maakt het niets uit wat iemand verdient. Maar de bonussen bleken wel veel omvangrijker en breder verspreid te zijn dan eerst werd gedacht. Voorts is ook aangetoond dat ze hebben geleid tot het nemen van grote risico's, die mee de bankcrisis hebben veroorzaakt. En ze hebben een corrumperend effect. Bonussen uitdelen terwijl de rest van het personeel moet inleveren, dat is echt niet goed voor de werksfeer in een bedrijf.'

De financiële crisis heeft sommigen aan het denken gezet, zoals de econoom Paul De Grauw en zelfs Alan Greenspan.

'Bij Greenspan heeft dat toch niet lang geduurd. In Nederland bestaat daar weinig reflectie over. Economen die op een bredere manier over de economie willen schrijven, krijgen gewoon geen toegang tot de grote vaktijdschriften. Strakke modellen met harde cijfers, dat willen ze, maar dat in een maatschappelijk perspectief plaatsen, dat wijzen ze af. En zo tel je niet mee.'

Het blijft wel uitzonderlijk dat een romanschrijfster als Ayn Rand zo'n grote invloed kan hebben. Dan nog bij die economen.

'Ja, en niet alleen in de VS. Martin Bosma, de ideoloog van Geert Wilders' PVV noemt haar als zijn favoriete auteur. En herinner u hoe de Vlaamse werkgeversorganisatie Voka toenmalig informateur Bart De Wever Atlas in staking van Ayn Rand cadeau deed.'

'Ik bewonder Rand wel, of Friedrich von Hayek. Ze gingen tegen de stroom in , bouwden gestaag aan hun ideeën en hadden een echt alternatief klaar toen de verzorgingsstaat in de jaren zeventig economisch niet meer haalbaar bleek te zijn. Zo'n alternatief ligt vandaag niet klaar.'

De sociaaldemocratie heeft geprobeerd om zich via de zogeheten Derde Weg te verzoenen met de vrije markt, zoals Tony Blair deed of Wouter Bos in Nederland. Maar die laatste heeft daar achteraf wel openlijk afstand van genomen.

'Ja, het stond vetgedrukt in Bos' toespraak: er zijn wél alternatieven en we zullen eraan werken. Maar dat laatste is niet gebeurd en vervolgens is Bos van de politiek overgestapt naar het bedrijfsleven, KPMG. Nu zegt hij dat voortschrijdend inzicht hem leert dat de marktwerking een goede zaak is voor de zorgsector en moet worden doorgezet.'

Wat denkt u dan: gecorrumpeerd denken?

'Ik was het vaak oneens met de grote sociaaldemocratische econoom Jan Tinbergen, die vond dat het verschil tussen de laagste en de hoogste lonen nooit meer mocht zijn dan één tot vijf. Die man leefde daar ook naar. In de trein reisde hij altijd tweede klas. Eerste klas? Geen sprake van. Dat was ook geen nummertje van hem, hij was zo.'

'Ik denk dat filosofische ideeën alleen maar sterker worden als ze ook echt worden beleefd. Dat geldt, denk ik, ook voor politiek standpunten.'

 © Corelio








11-10-2011, p.13
Lotte Beckers
'Ik ging bijna zo ver als Anders Breivik'

Yehya Kaddouri, eerste Nederlander die veroordeeld werd onder nieuwe antiterreurwet, schrijft autobiografie

'Ik ging bijna zo ver als Anders Breivik'

brussel l Zeven jaar geleden bedreigde hij Wilders en Ayaan Hirsi Ali, en beraamde hij een aanslag op de Israëlische ambassade. Daarmee schopte Yehya Kaddouri (24) het tot eerste veroordeelde Nederlander onder de nieuwe antiterrorismewetgeving. Vandaag heeft Kaddouri zich afgekeerd van zijn verleden. 'Ik was zo opgefokt, zo haatdragend.'

door lotte beckers

"Ik heb iets uit te leggen aan de wereld", zegt Kaddouri over zijn autobiografie, die net uit is. "Terrorisme wordt niet altijd begrepen. Je hoort veel deskundigen, maar nooit jongeren zelf. Terwijl de thema's die ik aanhaal wereldwijd spelen: problemen met Marokkanen en de islam."

Ogenschijnlijk had u alles mee: u deed het goed op school, en groeide op bij zorgende ouders. Wanneer beslist u dan dat het een goed idee is om de Israëlische ambassade op te blazen?

Kaddouri: "Misschien was het nooit zo ver gekomen als ik mezelf als terrorist had gezien. Maar ik was een vrijheidsstrijder, zoals de verzetslui in de Tweede Wereldoorlog. Terroristen vinden niet dat ze de wereld kwaad doen, ze helpen. Er gebeurde zoveel, in die tijd. De oorlogen in Afghanistan en Irak, de aanslag in Madrid, problemen in Tsjetsjenië. En hier voerden Geert Wilders en Filip De Winter het hoge woord. Dat er een debat gevoerd werd over de islam, is eigenlijk best normaal. Maar als tiener was dat moeilijk te vatten.

"Identiteit en religie waren belangrijk in mijn leven, en ik voelde me aangevallen. Terwijl ik niet eens zo gelovig was. Maar ik voelde sowieso weinig binding met de samenleving, en dan schieten je emoties wel eens door.

"Politiek hield me steeds meer in de ban. Ik vond er geen rust meer, fokte mezelf helemaal op. Ik voelde zoveel haat. Ik weet niet of veel mensen dat diepe, haatdragende gevoel kennen. Het vervreemdt je van jezelf. Ik voelde me onbegrepen, en zette me tegen oude vrienden af, zocht aansluiting bij andere fanatieke moslims. Zo maakte ik het zelf ook erger. Velen wijten hun isolement aan de samenleving, maar je speelt daar zelf ook een belangrijke rol in. Bij jonge criminelen zie je die denkfout ook."

'Als ik Geert Wilders hoor praten, herken ik mezelf', schrijft u.

"Die tunnelvisie, de wereld opdelen in wij versus zij: dat geldt voor Wilders, maar evengoed voor jullie Sharia4Belgium. Hoe kunnen die nog zo ver achterlopen, vraag ik me vandaag af. Ik vermoed dat hun ideeën hen houvast bieden, maar ze hebben geen realistische kijk op de wereld. Het is een ideologie van stront.

"Het probleem met radicalen is dat ze het geloof claimen, de interpretatie opeisen. Die lieden van Sharia4Belgium kunnen heel moeilijk accepteren dat er moslims bestaan die hun geloof anders invullen. Dat vind ik erg gevaarlijk. Als je dan doorslaat, ga je het recht in eigen handen nemen.

"Anders Breivik is ook zo'n type, hij gelooft wellicht dat hij de samenleving een dienst verleent. Of ik Breiviks verhaal op mezelf betrek? Natuurlijk. Ook ik had het misschien in me om echt zover te gaan. Heel bizar, allemaal."

De politie lichtte u van de schoolbanken voor het zover kwam,  en u verdween bijna zes jaar achter de tralies. Bent u, achteraf gezien, blij dat het zo is gelopen?

"Het is vooral jammer dat het zo ver is moeten komen, ik had dit liever niet meegemaakt. Maar mijn jaren in jeugddetentie hebben me wel veranderd. Ik heb een gezondere, meer verdraagzame kijk op het leven. In de gevangenis kom je tot rust, even weg uit de hectische samenleving. Je krijgt tijd om na te denken. Niemand geeft er ook om politiek, dus op een gegeven moment lukte het wel om mijn ideeën los te laten.

"Er gebeurden ook dingen die me verwarden, zoals de strijd tussen Fatah en Hamas in Palestina, of het sektarisch geweld in Irak. Dat was een flinke klap, want de wereld bleek opeens niet meer zo wit-zwart. Ik heb ook het geluk gehad dat ik in de jeugdgevangenis een wijze imam tegenkwam die tot me kon doordringen. Ik probeerde hem met passages in de Koran te overtuigen dat ik een legitieme strijd voor vrijheid voerde, maar hij durfde tegen me in te gaan.

Hebt u nog contact met de vrienden van toen?

"Nee, dat is een afgelopen verhaal. Ik voel me erg verraden door hen. In al die jaren dat ik vast zat, hebben ze me nooit gebeld of geschreven. Ook dat heeft mijn ogen geopend. Want uiteindelijk doe je het toch ook voor hen, je zogezegde jihadvriendjes? Mijn boek lokt wel veel reactie uit.

"De discussies die gevoerd worden op mijn Facebookwall, ziek word ik er soms van. Opvallend is dat veel jongens kwaad zijn omdat ik alweer de link leg tussen islam en terrorisme, maar ondertussen wel mijn oude ideeën lopen te verkondigen. Veel jongens zijn in de war."

'Autobiografie van een rotte-appel-Marokkaan', is ook de ondertitel van uw boek.

"De Marokkaanse gemeenschap in Europa, en dan vooral de jongeren, manifesteren zich op een foute manier. Misschien omdat ze schipperen tussen twee culturen, en dat niet goed lukt. Marokkaanse jongeren worden hier geboren en denken als Nederlanders maar leven toch met het gevoel dat ze niet omarmd worden, niet als vol worden aanvaard. Je ziet ook dat het vooral jongeren zijn die radicaliseren."

Hoe kan de samenleving die jongens opvangen, vermijden dat ze voorts radicaliseren?

"De samenleving moet durven nagaan of het terecht is dat veel jongeren zich uitgesloten voelen. Het is belangrijk dat mensen weten waar hun plek is. Uit politieke hoek hoor je dat opleidingen en werk de antwoorden zijn, maar het heeft meer met gevoel te maken. Het gevoel dat ze een wezenlijk onderdeel van de maatschappij zijn. Al is het geen excuus. Er zijn genoeg Nederlanders die het moeilijk hebben, en die gaan toch ook niet zo ver?"

Die slachtofferrol is een constante in uw boek: u bent het slachtoffer van justitie, de politie, de maatschappij. Ervaart u dat nog steeds zo?

"(twijfelt) Ik zou nog moeten groeien in het zelf opnemen van verantwoordelijkheid. Maar die slachtofferrol is zo typisch, vooral wanneer de emoties het overnamen en ik boos of teleurgesteld was. Veel heeft ook te maken met de Marokkaanse schaamtecultuur, die een uitwendige moraal kent. Als niemand het ziet, is het niet zo erg. Dat werkt goed in Marokko, waar de sociale controle groot is, maar niet in Nederland, waar je zelf verantwoordelijk bent voor wat je wel en niet doet.

"In de jeugdgevangenis zie je veel boosheid en frustratie, en best veel jongens keren terug. Soms lijkt het een tragische Hollywoodfilm: ik haal de media met mijn boek, zij zitten opnieuw voor moord. Het is belangrijk dat er een evenwicht is tussen de vergelding die de maatschappij vraagt, en het belang van de jongeren, die moeten leren omgaan met een complexe samenleving. Ik volg nu mijn laatste jaar bedrijfseconomie, en met het schrijven van dit boek heb ik voor het eerst het gevoel dat ik iets positief gedaan heb voor de wereld."

Maar het ging niet meteen goed. U waagde zich eerst nog aan een overval, en belandde weer in de nor. Wat zou u willen zeggen aan 13-jarige Marokkaantjes die hun eerste stappen zetten als kruimeldief?

"Pfff, daar moet ik even over nadenken. We leven in een gehaaste maatschappij, gericht op presteren en geld. En iedereen wil meedraaien aan de top, ook jonge Marokkanen. Maar soms geloven ze dat ze de nieuwe Scarface kunnen worden, en het probleem is dat het sommigen zelfs lukt. Maar niet zonder onderweg een hoop slachtoffers te maken. Het wordt tijd dat jonge Marokkanen beseffen dat ze in dit land een plek hebben. Wij zijn ook de jongeren van Europa. Maar dat betekent wel dat we volop moeten meedoen."

Yehya Kaddouri, Lach met de duivel,

uitgeverij Van Gennep, 16 euro.

De discussies op mijn Facebookwall, ziek word ik er van. Veel jongens zijn kwaad omdat ik de link leg tussen islam en terrorisme, maar verkondigen wel mijn oude ideeën.

Ze zijn in de war

n Yehya Kaddouri: 'Mijn jaren in jeugddetentie hebben me veranderd. In de gevangenis kom je tot rust, even weg uit de hectische samenleving. Op een gegeven moment lukte het om mijn ideeën los te laten.'

 © De Persgroep Publishing








10-10-2011, p.26
Bert Wagendorp En Wilma De Rek
Namens alle Nederlanders, Máxima incluis: bedankt

Bert Wagendorp en Wilma de Rek over de Vlaamse bijdragen aan de Nederlandse identiteit

Namens alle Nederlanders, Máxima incluis: bedankt

l de Volkskrant-

redacteurs Bert Wagendorp en Wilma de Rek zijn de auteurs van de zopas verschenen Encyclopedie der Nederlanden, uitgegeven bij Atlas, met illustraties van Ien van Laanen.

l Veel van het mooie dat Nederlanders met trots vervult, komt uit Vlaanderen. Wilma de Rek en Bert Wagendorp willen daar toch even dankjewel voor zeggen.

'Heer, heb meelij met de Belgen", zong de Nederlandse cabaretier Freek de Jonge ooit, zelden sloeg iemand de plank zo droevig mis. Meelij met de Belgen? Wee onszelf! Dank aan de Belgen en dan vooral aan de Vlamingen onder hen. Dank ook aan de Alexander Farnese, hertog van Parma, die op 17 augustus 1585 zegevierend Antwerpen binnentrok. Waardoor tienduizenden protestantse Vlamingen zich genoodzaakt zagen de wijk te nemen naar het noorden. Ze namen hun geld mee, hun taal, hun vakkennis, beschaving en wetenschappelijke inzichten, en maakten van wat later Nederland zou gaan heten een ander land.

In april 2010 begonnen wij in de Volkskrant een zoektocht naar de identiteit van de Nederlander. Die identiteit was al een tijdje onderdeel van een verhit debat, aangejaagd door plannen voor de oprichting van een Nationaal Historisch Museum en vooral door de toespraak die prinses Máxima in 2007 had gehouden bij de presentatie van een rapport van de Wetenschappelijke Raad voor het Regeringsbeleid.

Identificatie met Nederland, heette dat rapport. Máxima, kosmopoliet van Baskische afkomst met wortels in Buenos Aires en New York, vertelde dat zeven jaar eerder haar zoektocht naar de Nederlandse identiteit was begonnen. Een "prachtige, rijke ervaring", zei de prinses diplomatiek. "Nederland is: grote ramen zonder gordijnen, zodat iedereen goed naar binnen kan kijken. Maar ook hechten aan privacy en gezelligheid. Nederland is één koekje bij de koffie, maar ook enorme gastvrijheid en warmte (.) Nederland is dus veel te veelzijdig om in één cliché te vatten. Dé Nederlander bestaat niet."

Meteen na haar toespraak kreeg Máxima de wind van voren van het deel van Nederland dat van mening was dat dé Nederlander wel degelijk bestond. Politicus en populist Geert Wilders deed Máxima's uitspraak af als "cultureel correcte prietpraat". Hij kreeg bijval van Liesbeth Wytzes van het rechtse weekblad Elsevier, die de toespraak van Máxima omschreef als "een verbazend dom betoog": "Dat had ik nou helemaal niet verwacht van onze charmante aanstaande koningin. Ik dacht vooral: tais-toi et sois belle!"

Gelukkig volgde Máxima dat denigrerende advies niet op en liet ze een week later opnieuw van zich horen, nu in vrouwenweekblad Margriet: "In Nederland was er nog niet zo lang geleden een systeem van verzuiling. Binnen hun eigen zuil waren de mensen sterk verbonden. Maar tussen de zuilen waren er flinke verschillen, dus één cultuur had Nederland toen ook niet."

Met haar uitspraken bewees Máxima dat ze juist heel erg goed begreep hoe het zat, met Nederland en de Nederlander. Met het smeden van zoiets als een eenheid werd pas begonnen in 1815, toen Nederland en België werden verenigd in een koninkrijk onder Willem I. Pogingen om een wij-gevoel te creëren werden snel doorkruist, eerst door de afsplitsing van België en meteen daarna door de verzuiling die het land in tientallen sub-identiteitjes verdeelde: protestantse vakbonden bij protestantse politieke partijen en protestantste kranten, katholieken net zo, en liberalen van de weeromstuit dan ook maar.

De taal om met je paard te praten

De Nederlanden, tja. Van Karel V is de uitspraak dat hij zich van het Latijn bediende als hij tot God sprak, van het Italiaans als hij zich tot vrouwen richtte en van het Frans als hij het tegen mannen had. Het Nederlands bewaarde hij voor de communicatie met zijn paard. Dus dan moet je van ver komen, bij het aanmeten van een identiteit.

De Nederlandse identiteit! Wij dachten dat we die misschien konden benaderen aan de hand van 'typisch Nederlandse' zaken. Uit die puzzelstukjes, dachten wij, moest toch wel iets van een vermoeden van een beeld van een soort identiteit zijn te destilleren de ervaringen van Máxima noopten ons tot grote omzichtigheid.

Dus hup! Klompen, molens en tulpen. Maar de tulp komt uit het oosten. Het vermaarde lied 'Tulpen uit Amsterdam' is geschreven door een Duitser. De molen dan? Welnee. Die heb je overal. De klomp? Drie miljoen worden er jaarlijks in Nederland geproduceerd, vooral voor toeristen die ze meenemen als souvenir. Geen Nederlander die er nog op loopt, hooguit een enkele bejaarde boer in de Gelderse Achterhoek.

Onze Hans Brinker, het jongetje dat zo dapper zijn vinger in de dijk stak, is bedacht door de Amerikaanse schrijfster Mary Mapes Dodge. Onze pindakaas is uitgevonden in Amerika en onze kaasschaaf komt uit Noorwegen. De kroket heb je bijna overal Nederlands is louter de gewoonte om hem 'uit de muur' te eten, in een automatiek, en daarbij lelijk je tong te verbranden onder het slaken van oud-Hollandse verwensingen.

Dat was onze eerste belangrijke desillusie.

De tweede belangrijke ontdekking: wij zijn een door Vlamingen gevormde natie. Het is de Vlaming die Nederland heeft gebouwd, gevormd, verfraaid en vervolmaakt. Je kunt in de Encyclopedie der Nederlanden bijna geen pagina openslaan of daar heb je er weer een.

De lemma's in de Encyclopedie het is een encyclopedie d'amour, want wij vinden Nederland best een leuk land zijn verfraaid met tegeltjes. Vaak in delfts blauw. Want dat, zo wisten wij toch wel zeker, was iets ongelooflijk Nederlands. Niet dus. Onder de 150.000 Vlamingen die tussen 1585 en 1630 naar Nederland trokken, bevonden zich ook 'platteelbakkers'. Zij waren het die in Middelburg, Haarlem en Amsterdam en later in Delft dus de kunst van het porseleinbakken introduceerden.

In 1585 was Amsterdam een stadje met 35.000 inwoners. Antwerpen was de grootste stad van de Lage Landen, met honderdduizend burgers. In 1650 was Amsterdam het handelscentrum van de wereld geworden, met 200 duizend inwoners, een aantal dat alleen werd geëvenaard door Londen, Parijs en Napels. Die enorme sprong voorwaarts was voor een belangrijk deel te danken aan Vlamingen: die brachten het kapitaal en de kennis in waarmee Amsterdam kon uitgroeien tot wereldstad en Nederland zijn Gouden Eeuw beleefde.

Een van de zeer invloedrijke Vlamingen was Pieter Platevoet uit Dranouter, beter bekend als Plancius, dominee, geograaf, astronoom en cartograaf. En, ook niet onbelangrijk, een van de financiers van de Verenigde Oost-Indische Compagnie, de eerste multinational ter wereld die de Republiek tot het rijkste gebied ter wereld maakte. En die haar het kapitaal verschafte waarmee de Spanjaarden konden worden verslagen en de zelfstandigheid werd verzekerd.

Met geld, kaarten en de sterrenkundige kennis van Plancius voeren de Hollandse kapiteins naar de Oost, om daar de locals van hun nootmuskaat en andere specerijen te ontdoen.

De Amsterdamse Grachtengordel is nog altijd het fraaie bewijs van de Vlaamse invloed op Amsterdam. Voor de val van Antwerpen was er de Amstel, de Dam en de Herengracht. Maar de Keizersgracht en de nog altijd deftige Prinsengracht werden pas gegraven na de intocht van duizenden gevluchte Antwerpenaren die ook in hun nieuwe omgeving graag op stand wilden wonen.

Nog voor de vrede met de Spanjaarden werd getekend, in 1648, vlogen in de Republiek remonstranten en contra-remonstranten elkaar naar de keel over een geloofskwestie: daar zijn wij altijd goed in geweest en gebleven.

Wij? De leider van de remonstranten was de theoloog Arminius, afkomstig uit het Zuid-Hollandse Oudewater. Maar de contra-remonstranten werden aangevoerd door Francois Gomaer uit Brugge, die zichzelf Gomarus noemde. Het scheelde niet veel of de kwestie was uitgelopen op een burgeroorlog als het op geloofskwesties aankomt zijn wij hardnekkig. Uiteindelijk wonnen de contra-remonstranten het pleit. Het Nederlandse calvinisme wordt er tot op de dag van vandaag door beïnvloed Gomarus rust tevreden in de Martinikerk in Groningen.

Gaarne vs. graag

Dat de Republiek in de 17de eeuw kon uitgroeien tot het mondiale centrum van de boekdrukkunst kwam mede door Christoffel Plantijn, Antwerpenaar van Franse komaf en in Leiden drukker van de Staten-Generaal. En Lodewijk Elsevier uit Leuven, wiens naam voortleeft in het grootste Nederlandse opinieweekblad.

Zonder de Vlaamse invloed zou het Nederland van de 21ste eeuw een ander land zijn geweest met een totaal andere geschiedenis. Met een andere taal ook. In het moderne Nederlands bestaan nog veel 'zuidelijke woorden', die algemeen als enigszins 'deftig' worden gezien: 'gaarne' versus 'graag', 'schoon' tegenover 'mooi', 'tevens' naast 'ook', 'echter' in plaats van 'maar'. De eerste woorden zijn meegekomen uit Vlaanderen van Vlamingen ging ook een beschavende invloed uit op de door de rest van Europa als lomp en bot beschouwde Hollanders.

De klanken van het carillon, zo kenmerkend voor de Hollandse steden en stadjes: afkomstig uit Oudenaarde. De revival van de beiaard in de Lage Landen, begin van de 20ste eeuw, danken we ook aan een Vlaming: Jef Denyn, beiaardier van Mechelen.

Het draaiorgel op de straten van steden en dorpen kan het Hollandser? Niet dus. In 1875 verhuisde Leon Warnies van Antwerpen naar Amsterdam. Hij geldt als de grondlegger van de rijke Nederlandse draaiorgelcultuur. Die wordt door zijn nazaten, de in de Amsterdamse Jordaan woonachtige orgelfamilie Perlee, tot op de dag van vandaag levend gehouden.

Wat we geheel op eigen kracht tot stand hebben gebracht, zijn zaken als de deeltijdvrouw (bij ons werkt tweederde van de vrouwen tussen de 15 en 65 jaar; driekwart van hen heeft een parttime baan), de vergaderziekte (de Nederlandse werknemer vergadert gemiddeld 3,5 uur per week), de Hema en de Hema-worst en de hinderlijke gewoonte mensen die we vaker dan twee keer hebben gezien, te begroeten met drie ferme kussen op de wang.

Veel van het mooie dat ons Nederlanders met trots vervult, komt uit Vlaanderen.

Mede namens onze landgenoten en prinses Máxima in het bijzonder: bedankt.

Zonder de Vlaamse invloed zou het Nederland van de 21ste eeuw een ander land zijn geweest met een totaal andere geschiedenis. Met een andere taal ook

 © De Persgroep Publishing








08-10-2011, p.22

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Van ambtenaar tot boksbal

Publieke dienstverleners wapenen zich tegen toenemende agressie

Bussen worden met stenen bekogeld en treinpersoneel bespuwd. Maar ook hulpverleners en arbeidsconsulenten krijgen de volle laag van de 'net iets te mondige' burger. Vier slachtoffers getuigen van hoe het aanvoelt om in een ballenkraam te staan. 'Laten we toch maar niet overdrijven met die camera's.'

Deze week was het weer raak op bus en tram. In Schaarbeek trachtte een dronken man een medewerker van de veiligheidsdienst van de MIVB te wurgen. In Charleroi sloeg tot tweemaal toe een kassei in op een voorbijrijdende bus van vervoersmaatschappij TEC en verwondde als bij wonder geen mens. Toch niet fysiek, want op de psyche van elke buschauffeur hakt het wel degelijk in. Ook op de bussen van De Lijn vindt er gemiddeld om de drie dagen 'een geval van agressie met of zonder arbeidsongeschiktheid' plaats. Van verbale intimidatie en beledigingen aan het adres van chauffeurs en controleurs worden er zo'n drie à vier meldingen per dag gemaakt.

'We roepen iedereen op om àlles te melden', zegt Tom Van Der Veken, woordvoerder van De Lijn. 'In onze cijfers kan het dus net zo goed gaan om spuwen in het gezicht als om vandalisme. Het gros van de agressie blijft verbaal. 54 procent van de vermoedelijke daders is jonger dan 18, 41 procent is tussen 18 en 64 jaar, en dan heb je nog 4 procent ouderen, zeg maar: de Benidorm Bastards.'

Bij de MIVB in Brussel is sprake van 966 gevallen van agressie in 2010. De NMBS noteerde alleen al in de eerste helft van dit jaar 923 incidenten, waarvan 282 gevallen van slagen en verwondingen en lichte geweldplegingen. Dat is een verdere forse stijging ten opzichte van 2010, wat ook al een 'recordjaar' was.

Agressie op bus, tram en trein loopt het meest in de kijker. Maar het spant er ook om in de iets meer besloten wereld van zorginstellingen en in de kantoren van OCMW, RVA en VDAB. Het meest kwetsbaar zijn daar de ambtenaren die de spreekwoordelijke pianist moeten spelen en die we op deze pagina's aan het woord laten. Wie hier over de vloer komt, heeft het vaak al niet gemakkelijk. En het lontje is dan soms zeer kort.

'Verre van de ernst van sommige voorvallen te willen minimaliseren, moet je toch altijd voor ogen houden dat we dienstverleners zijn', zegt Claudette De Koninck, adjunct-administrateur-generaal van de RVA. 'Begrip voor de moeilijke situatie waarin onze cliënten zich veelal bevinden, is primordiaal. Dat rechtvaardigt natuurlijk nooit geweld. We hanteren een strikte politiek: als een personeelslid zich geschoffeerd voelt, gaan we daar pal achter staan.'

Krachttermen en scheldpartijen

De grens tussen mondigheid en agressie is soms flinterdun. Ook bij onze noorderburen trok het personeel van de verenigde Sociale Diensten deze week aan de alarmbel. Ze zijn ongewenst gedrag van hun klanten meer dan zat. De Nederlandse Spoorwegen experimenteren, net zoals De Lijn bij ons, met 'steekwerende vesten'. En KLM heeft deze zomer op de naambordjes van zijn medewerkers alle familienamen laten verwijderen om lastige klanten niet op ideeën te brengen.

'Krachttermen en scheldpartijen zijn ook bij ons niet van de lucht', zegt Johan Nootens, woordvoerder van de Vlaamse Ombudsdienst. 'Mensen schelden als je zegt: "Sorry, ik kan u enkel doorverwijzen,. Mensen schelden als je zegt: "U hebt gelijk, maar ik vrees dat u geen gelijk zult krijgen,. Onze Nederlandse collega, nationaal ombudsman Alex Brenninkmeijer, heeft onlangs gezegd dat we er niet moesten van schrikken dat de zeden in de samenleving verruwen als er zelfs in het parlement gescholden wordt. Hij doelde dan op de "doe eens normaal man,-rel tussen Geert Wilders en Mark Rutte. Dat was nochtans nog vrij beschaafd in vergelijking met wat je bij ons soms hoort.'

Of het ongewenst gedrag van de burger nog verder toeneemt, valt niet eenduidig te bewijzen. Daarvoor zijn cijfergegevens te versnipperd en onderling onvergelijkbaar.

Zo meldt de VDAB gemiddeld zo'n 70 incidenten per jaar. Bij de RVA is sprake van 150 tot 190 'ernstige, veelal verbale bedreigingen'. Enkel bij de NMBS valt de opwaartse trend moeilijk te negeren.

Dat het er grover aan toe gaat dan pakweg vijftien jaar geleden, daar is iedereen het wel over eens. Zeker is ook dat elke instelling of organisatie die veel in contact komt met de burger, de afgelopen jaren de inspanningen om het fenomeen in te dijken fors heeft opgedreven.

De RVA heeft vorig jaar de samenwerking met de politie verhoogd en alle kantoren uitgerust met alarmknoppen. In de grote kantoren in Brussel, Antwerpen, Luik en Charleroi staan bewakingsagenten op de gang.

Schrik voor de boze burger

De schrik voor de boze burger vertaalt zich ook in de inrichting van de kantoren. 'Onze sociale centra zijn zodanig ingericht dat onze mensen maximaal beschermd worden tegen agressie', klinkt het bij het Antwerpse OCMW. 'De bureaus lopen van muur tot muur, telefoontoestellen staan vast om te vermijden dat ze als projectiel worden gebruikt, en er is een vluchtweg voorzien naar achteren.'

Allemaal hebben publieke diensten de afgelopen jaren geïnvesteerd in opleidingen van het personeel om te leren omgaan met agressie en conflictsituaties.

'En er is ook veel aandacht voor de nazorg', zegt Claudette De Koninck van de RVA. 'Een werknemer die het slachtoffer wordt van agressie, kan rekenen op juridische en psychologische bijstand. Bij elk incident zorgen we ook dat er vrij snel een leidinggevende aanwezig is.'

'Camera's zijn nuttig', zegt Joris Philips van de VDAB. 'Maar laten we daar niet mee overdrijven. Bij ons is het in elk geval geen standaardoplossing na een incident. Een werknemer die weet hoe hij of zij moet omgaan met agressie kan een situatie beter inschatten dan een camera, hoe duur die ook mag zijn. Ik verwacht dus altijd meer van opleidingen dan van technologie. Het volgen van een cursus "omgaan met agressie, is als een jaarlijks verplichte brandoefening, met dien verstande dat de kans op agressie veel groter is'.

Om redenen van privacy dragen de getuigen fictieve namen

 © Corelio








08-10-2011, p.36
Rik Van Puymbroeck
'Ik ben een meisje van alles of niets'

Schrijfster Eef Lanoye toert in haar rijdende huis door Vlaanderen en Nederland met de erotische bundel 'Sterrenogen'

'Ik ben een meisje van alles of niets'

In haar mooiste wereld heeft ze twee minnaars en een minnares. Omdat seks toch troost. 'Op verschillende plekken iemand hebben, zou fijn zijn', zegt Eef Lanoye. Maar de mooiste wereld bestaat niet. Toch: 'Ik ben nooit zo gelukkig geweest als nu', zegt de schrijfster van Sterrenogen, een bundel erotische verhalen waarmee ze vanavond op Het Betere Boek meedingt naar de Bronzen Uil. "

door rik van puymbroeck / foto thomas sweertvaegher

Hij is weg. ik ben alleen hier in mijn burcht, veilig maar verloren. Ik ben kwijt. Ik zink weg in een troostende slaap, waarin ik hem zoek in mijn dromen.

Zo luidt de laatste alinea van Sterrenogen, het slot van een erotisch verhaal dus, maar dieper in het gesprek ga je dat anders interpreteren. Dan vertelt ze over haar vader, Guy Lanoye, de broer van Tom. "Zeven dagen voor ik vijf werd, overleed hij. Als kind was ik daar nooit zo mee bezig. Dat zat opgesloten, ik vermoed als een soort strategie om te overleven. Maar natuurlijk kwam het later terug. Toen ik 21 was, begon dat. Ik heb heel veel gesprekken gevoerd met iedereen die mijn vader gekend had. En Walter van den Broeck schreef over hem zelfs in De beiaard en de dove man."

"Ook Sprakeloos (van Tom Lanoye, over zijn moeder en haar grootmoeder dus, RVP) las ik met grote fascinatie, zoals ik alles wat hij schrijft lees. Elk stukje dat ik van Toms jeugd, en dus die van mijn vader, krijg, is een stukje extra. Maar verder is hij een groot gat. Een gat in mij. Dat zal hij ook altijd blijven. Omdat ik hem nooit heb gehad. Ik heb wel een stiefvader, maar ik zal nooit weten hoe het voelt om een vader te hebben."

Eef Lanoye vertelt aan het tafeltje in haar mobilhome. Camper, zegt ze zelf consequent. Die heeft ze geparkeerd op de kade in Antwerpen, uitzicht op de Schelde, de nummerplaat is Nederlands. Haar accent is dat ook. Ze is Belgische, maar ging als kind met haar moeder in Nederland wonen. Sinds ze dit voorjaar haar huis in Den Haag verkocht, reed ze vooral rond met haar Westfalia-bak uit 1992. Drie maanden in Italië onder meer. Achteraan is een montainbike van Cannondale gesjord. Maar net kwam ze wel op pumps aangewandeld.

Een avond eerder las Eef Lanoye voor in de Antwerpse Permekebibliotheek op een avond van Behoud de Begeerte. "Die betaalden me een kamer in een bed and breakfast en daar heb ik van geprofiteerd. Dat is handig om een keer te douchen. Tot eind oktober ga ik in Den Haag op een huis passen van een vriend en dat sluit dan weer naadloos aan bij de reis van een andere vriend. Ben ik tot 4 december weer onder de pannen."

Op je 35ste je job laten staan en je huis verkopen om met een camper rond te rijden, dat lijkt op een midlifecrisis.

Eef Lanoye: "Ik ben een alles-of-niks-meisje, en als ik iets doe, doe ik het rigoureus. Ik worstelde al langer met de vraag: wat wil ik met mijn leven en wat voor werk wil ik nu? Tien jaar was ik in Den Haag als ambtenaar bezig met citymarketing, woonpromotie en studentenhuisvesting. Een hele tijd was dat leuk, maar de laatste twee jaar dacht ik elke week: hoe lang ga ik dit doen? Ik had ook een lange relatie gehad die was afgebroken en plots kwam mijn droom om eens lang door Italië te rijden terug. Om dat te doen had ik geld nodig, en daarvoor moest ik mijn huis verkopen.

"Den Haag is nochtans een fascinerende stad. Je vindt er de kouwste kak van Nederland, wat we in Vlaanderen chichi noemen, maar net zo goed de meest Flodderachtige familie. Oh Oh Cherso is heel erg Den Haag. Maar zelfs in Nederland kennen vele mensen de stad niet, behalve van de politiek."

Die politiek waar iedereen omvervalt als minister-president Rutte en Geert Wilders allebei 'Doe eens normaal' zeggen.

"Niet te geloven! Iedereen viel erover, heel Twitter liep ermee vol. In Nederland houdt men er niet van als je je zelfbeheersing verliest. Ze snappen niet hoe het er in het Vlaams Parlement zo Italiaans toe kan gaan en al helemaal niet wat er in het Italiaanse parlement gebeurt. Alleen binnen het oranje kader kan het, met voetbal of Koninginnedag. Maar verder moet je niet zo uitgedost rondlopen."

Word je in dat land van zelfbeheersing aangesproken op je toch wel opvallende erotische verhalen?

"Minder dan hier in Vlaanderen, maar dat komt natuurlijk door de naam. Tom is hier toch een grotere publieke figuur dan in Nederland. Bij interviews daar beginnen journalisten nooit als eerste over hem. Hier wel. Dat vind ik niet erg, zolang het maar niet de hele tijd over Tom gaat.

"Het valt me op dat Nederland aan de buitenkant wel erg vrij en tolerant lijkt, maar dat het laagje heel dun is. Je moet toch niet te ver met je kop boven het maaiveld uit steken. Nederland is een beetje van de middenweg, het woord 'polder' is niet voor niks daar uitgevonden. Voor Nederlanders ben ik soms iets te right in your face."

Ik weet niet wat zij denkt, maar ik zie haar vingers een beweging maken die mijn tepels nog harder maakt, als zaten ze tussen die vingers ingeklemd. Beknepen en heet gewreven. Ik word wild van dat beeld en voel vocht uit mij vloeien.

Als je elf erotische verhalen schrijft, kan ik me voorstellen dat je mailbox zich snel vult met nog straffere mails.

"Ik kan wel wat verdragen. Maar het verbaast me toch dat mannen me via Facebook teksten sturen en vragen wat ik ervan vind. Terwijl dan toch blijkt dat ze vooral interesse hebben. Twitter is dan weer een enorm flirtmedium en zelf ben ik iemand die heel erg flirt. Eén keer had ik via Twitter een date. Dat was oké. Maar verder doe ik niet aan internetdaten. Iemand is op foto zo anders dan in het echt. En iemand kan heel grappig zijn als hij schrijft, maar in het echt dodelijk saai."

Toch stuur je er zelf op aan met een 'sexwordstory'-wedstrijd. Je vraagt mensen een erotisch verhaal van zes woorden in te sturen. De beste wint 'een beurt met Eef Lanoye'.

"(schaterend) Dat idee van die beurt kwam van mijn pr-dame bij de uitgeverij in Vlaanderen. Bij de Arbeiderspers in Nederland moest men er toch even over nadenken. Ook al zijn ze wel blij dat ze in hun fonds weer aanknopen met de traditie van het uitgeven van erotische literatuur, ook in vertaling. (zoekt even in haar smartphone) Wat ik al binnenkreeg: 'Zou je in ons willen komen?' Vind ik wel een grappige, het was meteen een uitnodiging voor de opendeurdag van een boekenwinkel in Nieuwpoort waar ik op 31 oktober ga signeren. Maar er zijn er nog mooie hoor. 'Overgave aan doordrenkt papier maakt kletsnat.' (grinnikt) Er kan veel in zes woorden. (leest verder) 'Kloppend lid veel heter dan slagroom.' 'Ik ruik al lekker van mezelf.' 'Nu het nog kan: lik me.' 'Sterrenogen: welke beurt is echt gebeurd?' 'Niet pluis: gruis in je sluis.'"

Hoeveel schroom moest je overwinnen om je boek te schrijven? Zowel qua onderwerp als met je familienaam?

"Nul. Ik heb geen schroom. Alleen bij het lezen merk ik wel iets. Dat komt doordat het allemaal in de ik-persoon geschreven is en dan wordt het een beetje Being John Malkovich-achtig. Gisteren las ik 'La Bricoleuse' voor en soms werd ik me wel heel bewust van het publiek. Oei, zouden ze mij nu zo zien? Ook al heb ik van tevoren gezegd dat het verhalen zijn van elf vrouwen en dat ik geen van die elf ben, toch voel je de mensen in de zaal wel eens schuifelen en merk je dat ze achteraf iets minder snel naar je toe komen om te zeggen dat ze het leuk vonden."

Maar die naam: je hebt nooit gedacht dat het in je nadeel zou spelen?

"Het is een lust en een last. Deuren gaan makkelijker open, media zijn nieuwsgieriger dan bij een gemiddelde debutant. Maar soms voel ik wel dat mensen komen luisteren met Tom in het hoofd en dat ze teleurgesteld geraken. Tja, ik ben Tom niet, ik schrijf niet zoals Tom en ik heb niet de illusie dat ik ooit zal komen waar hij staat. Dat is niet eens mijn ambitie. Toen vorig jaar één verhaal in Goedele verscheen, stond er een maand later een lezersbrief: 'Nichtje van, allez goed, maar uwe nonkel schrijft pakken beter zenne.' Mja.

"De recensent van jullie krant ontwaarde schrijftalent, daar was ik dus blij mee. En hij schreef ook: 'benieuwd of ze ook een 'gewoon' kortverhaal op poten kan zetten'. Dat ga ik ook wel doen, er zitten drie boeken in mijn hoofd. Eén over mijn reis door Italië en twee romans, waarvan één over mijn vader. Maar toch. Ik las datzelfde elders: 'Ik wacht op iets gewoons.' Alsof je op basis van erotica niet kunt zeggen of iets goed is. Ach, misschien rust er nog wel een taboe op. Ook bij recensenten. Ik ben niet voor taboes. Natuurlijk wel voor wettelijke grenzen, ik wil niemand aanzetten tot seks met dieren en tot dierenmishandeling. En zelf vind ik dobermanns wel héle mooie honden, maar ik zal nooit een hond nemen. Alleen: als iemand mijn verhaal daarover zou willen uitvoeren, moet die dat lekker doen. Volgens mij hadden die dieren het ontzettend naar hun zin."

Waar heb je dat boek geschreven? Hier in je camper?

"Neen, thuis nog. En in de kroeg. Ik kan goed schrijven met muziek die de gesprekken van mensen net overstemt. Vaak is dat loungemuziek of house, maar mijn favoriete cd is Live Baby Live van INXS. Misschien dat Michael Hutchence wel stimulerend was. (lacht)"

Maar aan dat boek over die reis door Italië heb je hier wel al geschreven?

"Dat was wel het plan, maar ik had ook 40 boeken mee om te lezen. (lacht) Dat is natuurlijk maar met twee boeken gelukt. Maar ik heb wel een soort dagboek bijgehouden."

Die reis voerde Eef Lanoye letterlijk door de hele laars: via Liguria naar Rome en Napels, de Amalfikust, Salento, Bari, Lecce en Basilicata, dan Sicilië. En dan Sardinië. "Dat was thuiskomen. Als ik ooit oud word, wil ik me er settelen. Toen de boot me weer wegbracht, moest ik huilen."

"Mijn reis is life changing geweest. Nooit eerder was ik zo gelukkig, zo sterk en zo totaal vrij. In Sardinië zat ik rustig op mijn stoel, een jongen kwam een kurkentrekker vragen en ik heb twee dagen met hem en zijn vier vrienden uit Rome opgetrokken. Dat gebeurt niet als je niet alleen bent, ook al sta ik voor zoiets open. (grijnst) Met geen van die jongens is overigens iets gebeurd hoor, het waren studenten, voor hen was ik een beetje de grote zus.

"Nog zo'n verhaal: ik stop in Salento, op een smal weggetje, en ik wil koffie. Ik zie een barretje op de rotsen. Enfin: die jongen aan de bar hoort dat ik alleen ben en nodigt me uit om met die hele gemeenschap 's avonds feest te vieren. Ze hebben me levende zee-egels leren eten, 's avonds speelde er een hilarische Italiaanse The Police-coverband en er zat nog een avontuurtje aan vast. Maar uiteindelijk sliep ik 's nachts wel alleen in mijn camper met zicht op de zee.

"Die reis heeft me dit geleerd: als je de wereld omarmt, dan komen er alleen mooie dingen naar je toe. Ik heb besloten nooit meer op kantoor te zitten. Ik zou geld kunnen verdienen door als zelfstandige beleidsstukken te schrijven, maar van het idee alleen al word ik chagrijnig."

Kon je Sprakeloos van je oom Tom lezen zonder voortdurend te huilen? Het boek gaat immers over je grootmoeder en dus ook over je overleden vader.

"Ik ben fan. Alles wat hij schrijft, lees ik, natuurlijk ook dit boek. Waar ik zelf ook in voorkom. Bij Sprakeloos heb ik gelachen en gejankt. En toen het boek uit was, vond ik het wel weer verschrikkelijk. Omdat het toch weer afgelopen was. Ik mis die twee mensjes, mijn oma en mijn opa, nog heel vaak. Tom is een stabiele factor in mijn leven. Met hem deel ik alles."

Eef Lanoye, Sterrenogen, Arbeiderspers, 142 p., 16,50 euro.

Het boek dingt vanavond mee naar de Bronzen Uil, de prijs voor het beste debuut, tijdens Het Betere Boek in Gent. Eef Lanoye wordt er vanavond geïnterviewd door Friedl Lesage. Alle info op www.hetbetereboek.be

Op 15 oktober is Lanoye te gast in Leuven tijdens Feest in de Boekerij. Meer info: www.feestindeboekerij.be

Jullie recensent schreef: 'Benieuwd of ze ook een 'gewoon' kortverhaal kan schrijven. Alsof je op basis van erotica niet kunt zeggen of iets goed is?

n Eef Lanoye voor haar camper op de Antwerpse kaaien: 'Er zitten drie boeken in mijn hoofd. Eén over mijn reis door Italië en twee romans, waarvan één over mijn vader.'

 © De Persgroep Publishing








07-10-2011, p.22
Lode Delputte
Den Haag keurt steunfonds goed

Wisselmeerderheid in Tweede Kamer voor fonds dat euro moet redden

Den Haag keurt steunfonds goed

BRUSSEL l Zoals verwacht heeft ook de Nederlandse Tweede Kamer ingestemd met de uitbreiding van de bevoegdheden van het Europees noodfonds. De versterking ervan moet een verdere neerwaartse spiraal van de euro stoppen.

Nederland wilde in geen geval het laatste van de zeventien eurolanden zijn dat het licht op groen moest zetten voor de omvorming van het EFSF (European Financial Stability Facility). Nadat de Tweede Kamer woensdag al beslist had om de stemming niet langer te verdagen, werd de uitbreiding van de bevoegdheden van het fonds gisteravond goedgekeurd.

Premier Rutte kreeg behalve van zijn eigen VVD en van de christendemocratische regeringspartner CDA ook de stemmen van oppositiepartijen PvdA, GroenLinks, D66 en de SGP. De rechtspopulistische gedoogpartij PVV, ChristenUnie, de SP en de Partij voor de Dieren stemden tegen. Alles samen waren er 96 voorstanders tegenover 44 tegenstanders. Wel moet dinsdag ook de Eerste Kamer, de Nederlandse Senaat dus, nog over de zaak gaan.

De stemming is een gevolg van het akkoord dat de Europese regeringsleiders op 21 juli sloten over de aanpassing van het noodfonds. Dat kan straks, via een 'link' met de Europese Centrale Bank, mogelijk tot 2.000 miljard euro bevatten, in plaats van de 440 miljard nu. Landen in de eurozone die door zwaar financieel weer gaan, zullen op het aangesterkte fonds een beroep kunnen doen.

De huidige situatie heeft vooral betrekking op Griekenland. Het fonds moet, zoals PvdA-Kamerlid Ronald Plasterk het verwoordde, "een diepe, effectieve brandgang rond Griekenland leggen". Lees: als het land toch failliet gaat, hoeft dat dankzij een slagkrachtiger fonds niet tot de ondergang van de euro te leiden.

Enkel de PVV, de partij van Geert Wilders, leverde nog weerwerk. "De PVV ziet niets in dat fonds", riep Kamerlid Tony van Dijck. "Een blanco cheque van Nederland van 100 miljard euro voor corrupte landen? Met zo'n cheque staat het parlement buitenspel." Van Dijck diende nog een motie in tegen het noodfonds, maar die werd door niemand gesteund.

Desondanks bleef in de debatten de vraag opduiken wat de rol van het parlement moet zijn. De liberale VVD was van mening dat de Eerste en Tweede Kamer dezelfde rechten moesten krijgen als de Duitse Bundestag. Dat dwong voor zichzelf een vetorecht af op beslissingen van het noodfonds.

Maar minister van Financiën Jan Kees de Jager (CDA) voelt weinig voor zo'n vetorecht. Hij stelde wel bereid te zijn het parlement uitleg te verschaffen als het daarom vroeg. Behalve de christendemocraten wil ook de PvdA niets weten van een vetorecht.

"Een financiële brand valt niet te blussen als over elke stap eerst zeventien parlementen moeten vergaderen", stelden de sociaaldemocraten.

Alleen in Malta en Slowakije moet nu nog worden gestemd. Vooral dat laatste land dreigt moeilijk te doen.

In het Slowaakse parlement is een meerderheid van mening dat het geen pas heeft "een schuldencrisis op te lossen met steeds meer nieuwe schulden", zegt parlementsvoorzitter Richard Sulik in de Duitse krant Frankfurter Allgemeine. (LD)

Alleen Malta en Slowakije moeten nu nog stemmen over het reddingsfonds. Vooral dat laatste land dreigt moeilijk te doen

 © De Persgroep Publishing








05-10-2011, p.22

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

De messias die nooit kwam

ANALYSE Steeds meer twijfels over PVDA-leider Job Cohen

Job Cohen, de man die de Nederlandse PvdA naar grote successen moest leiden, kan de verwachtingen niet inlossen. De kritiek op 'de brave bestuurder' klinkt almaar luider. 

Van onze redacteur

Het was een hilarisch en tegelijk vlijmscherp filmpje, twee weken geleden aan het einde van De wereld draait door, de talkshow van Matthijs van Nieuwkerk. In een ironische video over het begin van het parlementair jaar had LuckyTV Job Cohen in het vizier genomen. 'Mevrouw de voorzitter,' had Cohen tegen het voltallige parlement gezegd, 'we leven in een mooi en sterk land, maar we zijn ook onzeker geworden. Bestaat mijn baan straks nog?'

Waarop een stem uit de zaal, die Geert Wilders moet voorstellen, prompt reageert: 'Ik denk het niet, Job.' Gevolgd door hilarisch gelach uit de voltallige Tweede Kamer.

Het gemonteerde filmpje werd meteen een hit op internet en Twitter, maar ondertussen lijkt de realiteit de fictie in te halen. Want sinds gisteren is de baan van Job Cohen echt onderwerp van gesprek. Aanleiding is een interview van Lilianne Ploumen, de voorzitster van de PvdA, in De Volkskrant. Tegelijk met de mededeling dat ze in januari 2012 vertrekt, gaf Ploumen flinke kritiek op het functioneren van haar politiek leider. Ze vond dat Cohen dat te zeer opging 'de Haagse dynamiek' en dat hij zich meer op de partij moest richten: 'Hij moet daarin een veel prominentere rol spelen.' En, voegde ze eraan toe: het is helemaal niet vanzelfsprekend dat Cohen opnieuw lijsttrekker bij de verkiezingen is.

Het hek was meteen van de dam: van alle kanten doken prominente PvdA'ers op met kritiek op Cohen. Ed van Thijn, oud-PvdA-kopstuk, zei dat Cohen er een 'enorme schep bovenop moet doen of de pijp aan Maarten moet geven'. Oud-minister Bram Peper vond dat Cohen niet op de juiste plek zit. En Paul Depla, de burgemeester van Heerlen, zei dat de partij 'te veel van de bureaucratie en te weinig van de burgers is'.

Verdomhoekje

En daarmee zit de man die nauwelijks anderhalf jaar geleden werd ingehaald als de 'redder van de partij' almaar meer in het verdomhoekje. Een hoekje waarin hij eigenlijk al bijzonder snel is terechtgekomen. Cohen had in april vorig jaar de fakkel overgenomen van Wouter Bos, toen die in volle aanloop naar de verkiezingen doodleuk had aangekondigd uit de politiek te stappen. Cohen, op dat moment de zeer gerespecteerde burgemeester van Amsterdam, werd onmiddellijk de hemel in geprezen. Hij was dé man die de sociaaldemocraten naar de verkiezingsoverwinning zou leiden.

Maar Cohen kon de verwachtingen niet inlossen. Al in de verkiezingsdebatten bleek hij met een ernstig probleem te kampen. Cohen was geen spits debater en in enkele cruciale tv-interviews raakte hij zelfs de kluts kwijt. De verkiezingszege kwam er dan ook niet. De partij haalde 30 zetels - een verlies van drie tegenover de vorige parlementsverkiezingen - en moest de VVD van Mark Rutte laten voorgaan.

'En het probleem is dat er sindsdien geen beterschap is vast te stellen', zegt Thijs Broer, politiek journalist bij Vrij Nederland. 'Hij heeft zich nog altijd niet kunnen ontpoppen tot een volbloed politicus, laat staan een oppositieleider. Hij blijft in de eerste plaats een bestuurder zonder visionaire ideeën. We hebben hem afgelopen kerst vier uur geïnterviewd. We vroegen hem naar wat hij de grote uitdagingen van onze samenleving vond. Wel, hij kwam niet verder dan wat vage ideeën over bestaansonzekerheid en onderwijs.'

Dat straalt af op de hele partij. In een opiniestuk legde René Cuperus, prominent denker voor de partij, deze week nog de vinger op de wonde. 'De PvdA slaagt er niet in een geloofwaardig dubbelprofiel te ontwikkelen: betrouwbaar links op sociaaleconomisch terrein, met een open, vrijzinnige houding op cultureel en internationaal vlak.' En dat vertaalt zich in de peilingen. Bij opperpeiler Maurice de Hond zakt de partij naar 16 zetels, bij onderzoeksbureau Synovate zijn er dat 23.

Vraag is dan ook: blijft Cohen zitten als partijleider? De lezers van de De Volkskrant-site geloven er niet meer in. Op de vraag 'Is Job Cohen eind dit jaar nog steeds fractieleider van de PvdA?' antwoordt 63 procent 'neen'. Broer: 'Toch geloof ik nooit dat Cohen zelf opstapt. Daarvoor is hij te plichtsbewust.' Cohen zelf zei gisteren dat hij aan de slag gaat met de kritiek van Ploumen. 'Het gaat niet goed genoeg met de partij. Zij is daar bezorgd over en die bezorgdheid deel ik', stelde hij.

 © Corelio








04-10-2011, p.17

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Rutte en Wilders ook op iPhone

Premier Mark Rutte en PVV-leider Geert Wilders creëerden in Nederland een hype met hun 'Doe eens normaal, man!'-ruzie. Gebruikers van een iPhone kunnen het 'meningsverschil' zelf naspelen. De app 'Doe eens normaal, man!' heeft negen knoppen waaronder audiocitaten uit het bekende debat schuilen. Onder de vier Wilders-knoppen zijn uitspraken als 'Doe eens normaal, man!' en 'Ja wat ach!' te vinden, terwijl de vijf Rutte-knoppen citaten als 'Doe zelf normaal' en 'Tjonge jonge' bevatten.

De applicatie is enorm populair. Het programmaatje stond gisteren op de tweede plaats van de in Nederland meest gedownloade gratis apps, meldde De Telegraaf.

Nog meer verlies voor Griekse bank

Alsof de Griekse banksector het nog niet moeilijk genoeg heeft in de financiële crisis, werd hij zondag het slachtoffer van een boude bankoverval. Op de luchthaven van Athene werd een Griekse bank 1miljoen euro lichter gemaakt door een man die zich voordeed als personeelslid van een aannemer.

De man kwam bij de bank met het verhaal dat hij wat dingen moest opmeten voor een verbouwing. Hij wist het personeel van de bank zover te krijgen, dat ze hem de kluis lieten zien, waar hij opeens een pistool tevoorschijn haalde en de kassier dwong die te openen. 

De overvaller sloot het personeel op in de kluis en ging er met het geld vandoor. Op beelden van bewakingscamera's is volgens de politie een man te zien die aan het signalement van de verdachte voldoet en in een taxi de luchthaven verlaat.

Kassa rinkelt voor metrobestuurders

Londen is een dure stad, maar als je er werkt, verdien je ook flink je boterham. De metro van Londen bereikte met de vakbonden een overeenkomst over loonsverhogingen tot 2015. De metrobestuurders zullen meer dan 50.000 pond (60.000 euro) per jaar kunnen verdienen. Bob Crow, secretaris-generaal van de vakbond RMT, verklaarde: 'In deze dagen van besparingen hebben we getoond dat de vakbonden de beste verdediging zijn tegen aanvallen op werk en de levensstandaard.'

Buitenrand sprokkelt wereldnieuws(jes).

Met bijdragen via ap, De Telegraaf en The Guardian.

 © Corelio








04-10-2011, p.22
Bert Wagendorp
Hans en Ton en Frans en John

Bert Wagendorp over weggepeste homo's in het tolerante Nederland

Hans en Ton en Frans en John

l Bert Wagendorp is columnist bij de Volkskrant en twee-wekelijks voor De Morgen.

l De PVV van Geert Wilders heeft het weggepeste homostel ontdekt als nieuw middel in de strijd tegen de oprukkende islamitische horden.

Een tijdje geleden werd het homopaar Hans en Ton door jongeren van Marokkaanse komaf weggepest uit de Utrechtse wijk Leidsche Rijn. De burgemeester van Utrecht kwam er nog flink van in de problemen, omdat hij niet daadkrachtig genoeg zou zijn opgetreden tegen de treiteraars.

De publiciteit rond Hans en Ton zorgde ervoor dat 'het weggepeste homostel' een item werd in de media. Ook in Amsterdam bleek een homopaar te zijn weggepest. In Arnhem eveneens en ook in Den Haag. En in het Limburgse dorp Limbricht warempel ook al.

Toen de Gay Krant een meldpunt opende voor gepeste homostellen, meldden zich binnen de kortste keren zeventien liefdeskoppels die werden getreiterd.

Hoe kon dát nu?

Alle onderzoeken wijzen het uit: als homo kun je maar in weinig landen beter wonen dan in Nederland. Niet wat het weer betreft, of de belastingdruk, maar wel als het aankomt op de acceptatie van je seksuele geaardheid.

Misschien moet je niet meteen in Staphorst gaan wonen, in leer gekleed uitdagend door de Dorpsstraat paraderen en nadrukkelijk lonken naar de dorpsagent. Maar op de meeste andere plaatsen is dat geen punt. Met een beetje mazzel knipoogt de agent terug en zwaait hij verleidelijk met zijn knuppeltje.

In sommige wijken met veel allochtone jongeren is het misschien ook niet altijd relaxed wonen. Al verklaarde de legendarische homo Pim Fortuyn, die op weg was premier van Nederland te worden toen hij in 2002 werd vermoord, op de vraag of hij Marokkanen persoonlijk kende: "Of ik ze ken? Ik neuk met ze!"

En dan heb je natuurlijk hier en daar ook nog de autochtone 'potenrammers', van oudsher de schrik der nichten.

En toch is Nederland het homovriendelijkste land van Europa. Dat is geen loze opschepperij van een Nederlander die hoopt dat we toch nog ergens de beste in zijn, nu we niet meer de grootste haven ter wereld hebben en de meeste Goudse kaas in Duitsland wordt geproduceerd. Het is een door onderzoek gesteund feit. Wij staan in alle homotolerantielijstjes bovenaan. De jaarlijkse Gay Parade door de grachten van Amsterdam is de trotse vlootschouw van onze tolerantie.

Niet slecht voor een land waar in de achttiende eeuw de homo's nog bij bosjes over de kling werden gejaagd en Napoleon eraan te pas moest komen om de doodstraf op sodomie af te schaffen. En waar je tot 1971 nog vier jaar cel kon krijgen als je het deed met een 20-jarige van hetzelfde geslacht.

Meer dan 90 procent van de Nederlanders vindt dat homoseksuele mannen en lesbische vrouwen het leven moeten kunnen leiden dat ze willen. In België is dat 85 procent. Zeven op de tien Nederlanders vindt een verhouding tussen twee mensen van hetzelfde geslacht "helemaal niet verkeerd", tegen 5,5 op de tien Belgen. Een homoseksuele regeringsleider "oncomfortabel"? Maar 5 procent van de Nederlanders, de helft van de Belgische score.

We zijn het land van de grote Baruch Spinoza, filosoof van de tolerantie. We golden lang als een land waar verschillende geloofsovertuigingen in relatieve vrijheid met elkaar konden leven: wij hebben een rustige handel altijd boven scherpslijperij gesteld. Nederland was een pragmatisch tolerant land.

En we zijn het land waar de laatste decennia in het basisonderwijs de noodzaak van tolerantie sterk wordt benadrukt met effect. Ook onder de nieuwe Nederlanders, die zich in overgrote meerderheid snel van de bekrompen opvattingen van hun ouders losmaken.

Toch hebben we de afgelopen jaren veel van die roep van tolerante natie ingeleverd. De intolerantie is inmiddels nadrukkelijk aanwezig in ons parlement, en noemt zichzelf cynisch Partij Voor de Vrijheid.

De PVV heeft het weggepeste homostel ontdekt als nieuw middel in de strijd tegen de oprukkende islamitische horden. Elk weggepest homostel is het bewijs voor waar het met ons land naar toe gaat, als we niet "keihard" ingrijpen.

In Limbricht, Limburg, woont het homostel Frans en John. De buurt probeert ze weg te pesten. De PVV, heel groot in Limburg, heeft weinig belangstelling voor de zaak. De oorzaak voor de desinteresse, vermoedt Frans, ligt in het feit dat ze worden weggepest door gewone Limburgse jongetjes. Daarmee is de kwestie voor de PVV niet interessant.

Het is de nieuwe januskop van de Nederlandse tolerantie; opkomen voor de slachtoffers van intolerantie, met intolerantie als achterliggend motief.

Nederland heeft veel van de roep van tolerante natie ingeleverd. De intolerantie is inmiddels nadrukkelijk aanwezig in ons parlement, en noemt zichzelf cynisch Partij Voor de Vrijheid

 © De Persgroep Publishing








01-10-2011, p.31

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Homo's wegpesten, een trend in Nederland?

PVV vraagt spoeddebat in Tweede Kamer

In Nederland maakten deze week homoparen bekend dat ze gingen verhuizen, weggepest door hun buren. Geert Wilders vraagt een parlementair spoeddebat. Groeit de intolerantie tegen homo's? 

'Maandagavond kreeg ik telefoon van een dame. Ze was de tachtig voorbij, zei ze, maar nu was ze, samen met haar vriendin, verhuisdozen aan het inpakken. Ze zag het niet meer zitten. Ze wilde weg, weg uit de provinciestad. De reden voor haar verhuizing: zij en haar vriendin werden gepest door de buren omdat ze een lesbisch paar waren. Toen ik dat hoorde, werd het mij even te veel en heb ik besloten op onze website een meldpunt te openen.'

Aan het woord is Henk Krol, de hoofdredacteur van de Gay Krant. 'Vier dagen later staat de teller op 82 pestmeldingen. Dat is best veel. En van de ernst van sommige meldingen ben ik echt geschrokken. Anderzijds, op de ruim 800.000 Nederlandse homo's en lesbiennes is 82 natuurlijk een verwaarloosbaar aantal. Bovendien denk ik dat het aantal meldingen na deze eerste golf snel zal afnemen.'

Toch lijkt er iets aan de hand in Nederland. De voorbije week kwamen verhalen naar buiten van twee homoparen die ook gingen verhuizen. Het ene paar was weggepest door schoolkinderen in Den Haag, het andere stel vertrok uit Ulft, een dorp in de Achterhoek. Daar zouden de pesters tussen 12 en 22 jaar geweest zijn. Pogingen om hulp te krijgen van politie of gemeentebestuur waren lange tijd op niets uitgelopen en toen een serieus gesprek werd belegd, had het paar zijn huurcontract al opgezegd, meldde De Gelderlander. In augustus had in Amstelveen een homopaar ook al de moed opgegeven.

De Amsterdamse politie meldde eerder dat ze vorig jaar 30 procent meer homogerelateerde klachten had binnengekregen. Maar, voegde ze eraan toe: dat hoefde niet te betekenen dat het homogeweld toenam. Waarschijnlijk deden Amsterdamse homo's gewoon sneller aangifte omdat de politie van homogeweld een prioriteit had gemaakt. Krol: 'Dat is het grote probleem in Nederland: elke gemeente heeft zijn eigen politiebeleid inzake homoklachten. Bij sommige gemeenten worden klachten wel gemeld, maar wordt er vervolgens niets mee gedaan. Terwijl in Amsterdam de straffen voor homogeweld zelfs verzwaard zijn.'

Marokkaanse jongeren

Stijging van homogeweld of niet, de verhalen van de weggepeste homoparen wekken politieke beroering. En opvallend: het was de PVV van Geert Wilders die als eerste een spoeddebat aanvroeg in de Tweede Kamer. De reden daarvoor is niet ver te zoeken. Het zouden vaak Marokkaanse jongeren zijn die pesten. 'Het klopt dat ze oververtegenwoordigd zijn', zegt Krol. 

Uit onderzoek van de universiteit van Amsterdam blijkt dat ze 36 procent van de geweldsdelicten plegen, terwijl ze 16 procent van Amsterdamse bevolking uitmaken.

'Onze ervaring is dat vooral jongeren die worstelen met hun eigen seksualiteit overgaan tot geweld', aldus Krol. 'Vaak blijken de daders later zelf homo te zijn. Met de Gay Krant hebben we een samenwerking met de provincie Noord-Brabant. Wie een taakstraf krijgt voor homogeweld, mag die bij ons komen doen. Wel, veel van die daders zijn later uit de kast gekomen.'

Van één ding is Krol zeker: Nederland blijft Europees koploper als het gaat om tolerantie tegen homo's. 'Dat blijkt uit alle onderzoeken.' 70 procent van de Nederlanders vindt een homoseksuele relatie niet verkeerd. Van alle Europese moslims zijn de Nederlandse ook het meest positief. Alleen aan zichtbare homoseksualiteit blijft afkeer opwekken.

En wat vindt hij ervan dat het net de PVV is die het voor de homo's opneemt? 'Laat het zo zeggen: ik ben blij dat ook de VVD, PvdA en CDA zich erachter geschaard hebben. En ik hoop dat het debat één ding oplevert: dat gemeenten met een laks politiebeleid zich verplicht voelen het voorbeeld van Amsterdam te gaan volgen.'

 © Corelio








01-10-2011, p.42

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Waarom lukt het nu wel?

Formatie gaat verbazend snel vooruit

De regeringsonderhandelingen zijn de voorbije weken in een stroomversnelling geraakt. Over cruciale zaken als BHV en de financieringswet is zelfs al een deelakkoord bereikt. Heeft die nieuwe evolutie alleen te maken met de verwijdering van de N-VA en het FDF, vraagt MARC HOOGHE zich af.

Hier en daar beginnen al lijstjes te circuleren met de namen van toekomstige ministers in wat wellicht de regering-Di Rupo zal worden. Hoewel die overzichtjes met de nodige omzichtigheid moeten worden bekeken, duiden ze erop dat er iets fundamenteel veranderd is in het formatieproces. Met de eindmeet in zicht begint men aan 'de postjes' te denken.

Hoewel dat cynisch klinkt, is dit het meest hoopgevende teken dat sinds meer dan een jaar uit de Wetstraat is gekomen. Als ze al beginnen te discussiëren over de vraag wie wat krijgt, wil dat zeggen dat de hoofdrolspelers rekening beginnen te houden met de reële mogelijkheid dat we een nieuwe regering krijgen. We zijn al behoorlijk ver afgegleden als het gewone politieke spelletje van te schuiven met personen en portefeuilles, beschouwd kan worden als een goednieuwsshow.

Schoonheidsprijs

Uiteraard kan het nog altijd verkeerd gaan, en de onderhandelaars zullen nog wel enkele weken bezig zijn, met de nodige dramatiek van nachtelijke confrontaties, ultimatums en andere klassieke technieken om de druk op te drijven. Maar formateur Di Rupo heeft het zeer behendig gespeeld door eerst BHV te ontmijnen. Het snelle tempo van de akkoorden die elkaar opvolgen, doet het ons enigszins vergeten, maar het is voor het eerst in 48 jaar dat daarover zo'n omvattend compromis wordt gesloten. Je moet al van goeden huize zijn om dat nog naar de prullenmand te verwijzen.

Het regeerakkoord en de begroting zullen geen schoonheidsprijs krijgen. De teksten zullen neerkomen op 'normale politiek', een delicate evenwichtsoefening tussen tegengestelde belangen. Het resultaat is dan een moeilijk compromis, waarin iedereen iets van zijn gading vindt. Een copernicaanse revolutie zit er niet in, maar de vraag is of dat als een verwijt kan worden beschouwd. Net zoals in de wetenschap zijn in de politiek copernicaanse revoluties bijzonder zeldzaam. We mogen al blij zijn als ze een keer om de paar eeuwen voorkomen. Tussen twee grote omwentelingen mogen we niet meer verwachten dan een geleidelijke evolutie met veel kleine concrete stapjes naar het uiteindelijke doel. De zesde staatshervorming past perfect in die lange historische evolutie. Ze kan zelfs met glans de vergelijking doorstaan met de vorige vijf staatshervormingen die ons land heeft gekend.

Het meest verbazende blijft de sneltreinvaart waarmee de onderhandelingen nu verlopen. Blijkbaar waren we allemaal gewend geraakt aan een eindeloos politiek moeras, waarbij gesprekken zich voortsleepten zonder enig concreet resultaat. Ook op dat vlak keren we terug naar een 'normale' politiek situatie.

In 1988 vroeg Jean-Luc Dehaene aan de koning honderd dagen om een regering te vormen, iets waarin hij toen wonderwel slaagde. Als we er nu, een beetje kort door de bocht, van uitgaan dat Di Rupo pas op 19 augustus is begonnen met het uitmesten van de augiasstal, moet dat met diezelfde honderd dagen ook nu lukken.

Hoe kunnen we dat contrast verklaren tussen het eindeloze surplacen tussen juni 2010 en augustus 2011, en de eindsprint die vandaag lijkt ingezet? Begin september stelde de socioloog Luc Huyse ook al die vraag in deze krant (DS 8 september). Hij vroeg zich toen nog voorzichtig af of al die obstructies niet 'zeer bewust zijn uitgelokt' door partijen als de N-VA en het FDF, die er alle belang bij hebben aan te tonen dat het Belgische overlegmodel niet meer werkt.

We zijn nu ongeveer een maand verder, en er zijn enkele belangrijke doorbraken gerealiseerd. We kunnen daardoor alleen maar vaststellen dat de feiten Huyse gelijk hebben gegeven. De zaken gaan inderdaad op een constructievere manier vooruit nu de twee op het communautaire vlak extreemste partijen niet langer aan de onderhandelingstafel zitten.

Sabotage

Dat is een belangrijke vaststelling, omdat er de afgelopen jaren telkens opnieuw werd herhaald dat het Belgische federale model zo achterhaald is dat het onmogelijk nog kan functioneren. De toon werd daarbij gezet door premier Yves Leterme, die drie jaar geleden verzuchtte dat de grenzen van het federaal model bereikt zijn. We hebben de laatste weken echter gezien dat dat federale model nog altijd compromissen kan opleveren, zelfs over bijzonder netelige kwesties als BHV en de financieringswet. Het federalisme als model kan nog degelijk functioneren. Het is al te gemakkelijk om eerst de boel te saboteren en er daarna over te klagen dat het systeem niet meer werkt.

De enige conclusie is dan ook dat men tussen juni 2010 en juli 2011 al dan niet bewust tijd heeft verloren, door met de verkeerde mensen aan tafel te zitten of de verkeerde onderhandelingsstrategieën te gebruiken.

Franse historici hebben het over een drôle de guerre, om de vreemde periode tussen 3 september 1939 en 10 mei 1940 aan te duiden. Duitsland en Frankrijk hadden elkaar al de oorlog verklaard, maar in werkelijkheid werd nauwelijks een schot gelost. Misschien moeten we het voor de periode juni 2010-juli 2011 hebben over een 'drôle de formation': naar buiten toe hield men de schijn op dat men echt een regering wilde vormen, terwijl men in werkelijkheid bezig was met een langdurige uitputtingsslag, met heel andere doelstellingen.

Ook in het verleden hebben we dat soort fases gehad: een politiek systeem heeft wel vaker tijd nodig om extreme standpunten te matigen en geleidelijk aan een compromis te werken. Alleen heeft het nog nooit zo lang geduurd. Dat heeft te maken met de enorme verschuivingen in het kiesgedrag in 2009 en 2010: nooit voorheen waren kiezers zo wispelturig. Politieke partijen zijn ook doodsbang om kiezers tegen zich in het harnas te jagen.

Dat is geen uniek Belgisch verschijnsel: in Nederland wordt steeds duidelijker dat er met de partij van verkiezingsoverwinnaar Geert Wilders geen land te bezeilen valt. Alleen zijn de christen-democratische en de liberale regeringspartij doodsbang om dat te zeggen, en je vraagt je af hoe ver Wilders het nog zal drijven voor het te gortig wordt.

Politieke systemen hebben het steeds moeilijker om de overgang te maken van extreme polarisatie naar een evenwichtig compromis. Dat zien we in de Verenigde Staten, waar de Republikeinen liever het hele land gijzelen dan samen te werken met een Democratische president, zoals dat in het verleden altijd gebeurde. Dat zien we ook in Nederland, en België vormt geen uitzondering op de regel.

De echte historische betekenis van het debacle dat we nu al meer dan een jaar meemaken, gaat verder dan wat partijpolitieke spelletjes. De vraag is hoe je van polarisatie en eindeloze confrontaties opnieuw de overgang kunt maken naar compromissen die tot stand komen op grond van goed gevoerde onderhandelingen. Die overgang heeft duidelijk tijd nodig, maar de vraag is of we ons in de huidige economische omstandigheden meer dan een jaar politieke stilstand kunnen veroorloven.

 © Corelio








01-10-2011, p.46
Yves Desmet
'Geloven in te grote idealen is gevaarlijk'

Frits Bolkestein over wereldvreemde ideeën met rampzalige gevolgen

'Geloven in te grote idealen is gevaarlijk'

Frits Bolkestein (78), de éminence grise van het Nederlandse liberalisme, heeft een lezenswaardig boek geschreven. De intellectuele verleiding betoogt dat radicale ideeën van intellectuelen, links en rechts, haast onveranderlijk grote rampen over de mensheid hebben afgeroepen. 'Voor zulke radicale intellectuelen moet je oppassen. Neem nu jullie Guy Verhofstadt.'

Tekst Yves Desmet / Foto Bart Koetsier

Frits Bolkestein: "De meeste grote rampen uit de geschiedenis van de mensheid starten vaak in kleine studeerkamers, waar wereldvreemde intellectuelen elkaar gelijk beginnen te geven over zeer radicale ideeën. Mijn hoofdstelling is dat politieke ideeën, willen ze enige waarde hebben, gebaseerd moeten zijn op ervaring, en niet op wensdromen. Ze moeten ook de toets met die ervaring kunnen doorstaan. Vanuit het niets een radicaal idee promoten leidt keer op keer tot afschuwelijke politieke realiteiten.

"Iemand als Lenin had nul ervaring in het leiden van een staat, en zo beschrijf ik nog veel andere voorbeelden, links en rechts van het politieke spectrum. Henri Bergson, een van de belangrijkste Franse filosofen van de negentiende eeuw, bedacht het concept van het élan vital. Dat heeft het Franse oppercommando geïnfecteerd, dat plotseling begon te geloven dat zijn 'volonté égale victoire': als je het maar hard genoeg wilde, zou het ook lukken.

"Dat idee van Bergson heeft dus tienduizenden soldaten het leven gekost. Niet dat de man het wist, of zelfs wilde, maar het was wel het gevolg van zijn doctrine. In diezelfde periode lees je overal in Europa ideeën over de vitaliteit en de levenskracht die de oorlog aan de jonge mannelijke generatie zou schenken, de kans om hun individuele kracht te tonen in een lethargisch geworden samenleving, terwijl het uitdraaide op de eerste industriële massaslachting van de eeuw, waarin het individu helemaal niets kon bewijzen.

"Je ziet dat trouwens nog bij kolonel De Gaulle, in 1940 bij een tankslag aan de Somme. Op een heuvel zat een oninneembaar Duits houwitsernest. Hoewel de ene na de andere Franse tank werd vernietigd, bleef hij zijn troepen maar die heuvel op sturen, want 'volonté égale victoire'. Het werkt dus allemaal lang door."

Maar hoe komt het dat die ideeën, hoe aantoonbaar fout ook, zo'n maatschappelijke invloed kunnen uitoefenen op de machthebbers?

Bolkestein: "Dat heeft iets mysterieus, ja. Ik ben een uitgesproken tegenstander van de romantiek, zeker in de politiek. Want romantiek betekent per definitie een vertekend beeld van de werkelijkheid. Pogen om de werkelijkheid te laten samenvallen met je verbeelding lukt nooit, tenzij tegen een onnoemelijk hoge menselijke kostprijs. Hoe krijgen ze dan toch gehoor? Een moeilijke vraag.

"Kijk naar Nietzsche, een formidabele filosoof op het einde van de negentiende eeuw, maar zijn ideeën hebben bijgedragen tot het ontstaan van een klimaat waarin het nationaalsocialisme kon groeien. De nazi's hebben stukken van Nietzsche geaccapareerd, ten dele ten onrechte, want hij was geen nationalist, hij had zelfs de pest aan de Duitse 'Kultur'. Maar andere van zijn ideeën konden wel naadloos het nationaalsocialisme filosofische fundering geven. Denk ook aan al die meelopers met het communisme, de fellowtravellers, die niks wisten van de Sovjet-Unie maar hartstochtelijk geloofden in de weldaden van het communisme. Geloven in al te grote idealen is erg gevaarlijk."

U somt een imposante lijst op van intellectuelen die zich daaraan schuldig hebben gemaakt. Maar u hebt het niet over de anderen. André Gide heeft striemende kritiek op de Sovjet-Unie geleverd toen dat absoluut not done was in zijn Parijse milieus. Albert Camus is zwaar in de controverse gegaan met Sartre en diens liefde voor het communisme.

"André Gide is een mooi voorbeeld van een gelovige die van zijn geloof afvalt zodra hij de werkelijkheid ziet en die niet langer kan negeren. Natuurlijk heb ik me in mijn boek beperkt tot de filosofen en intellectuelen die mee voor de verschrikkingen hebben gezorgd, maar er zijn er ook wel te vinden die daar tegen ingingen. Ik heb voorrang gegeven aan het motto van Voltaire: 'Écraser l'infâme'. Maar misschien moet ik in een volgende, verbeterde uitgave meer aandacht besteden aan degenen die wel een positieve bijdrage hebben geleverd.

"Ik heb ook niks tegen intellectualisme an sich, wel tegen een aantal verschijningsvormen ervan. Zelf ben ik geen intellectueel, ik ben een politicus. En ik zou intellectuelen graag de raad geven om uit de politiek te blijven, want dat wordt alleen maar ellende. Kijk naar Guy Verhofstadt. (lacht)"

Romantiek, nationalisme, communisme, fascisme, tot zelfs mei '68: het heeft minder te maken met links of rechts, dan wel met het blinde geloof in de zuiverheid van een ideaal.

"Dat woord zuiverheid alleen al, het heeft nog altijd een gunstige bijklank. 'Een zuivere redenering', 'zuiver water'. Maar in de handen van de nazi's weten we waartoe zuiverheid heeft geleid. Van de autonomie van Kant, via het vermeende zelfbewustzijn van een staat en een natie, tot de conservatieve revolutie en de mythe van de zuiverheid: dat loopt vrij naadloos in elkaar over. De Duitse ellende gaat aantoonbaar terug op het Duitse idealisme, dat abstracte ideeën belangrijker vond dan de aardse politiek."

U wantrouwt het radicalisme van de jeugd. Net zoals radicale denkers steevast de ouderen wantrouwden. Een van de slogans van mei '68 was: 'Méfiez-vous des plus de trente-ans.'

"De romantiek tegen de ervaring, daar gaapt vaak een generatiekloof. De leider van de linkse nazivleugel, Gregor Strasser, riep in 1927 ook uit: 'Macht Platz, ihr Alten.' Het Italiaanse fascisme had als een van zijn kernwaarden de 'giovinezza', de kracht van de jeugd. Het was zelfs de titel van een van hun hymnes.

"De jeugd is nu eenmaal vatbaar voor romantiek, die twee horen bij elkaar. Maar in de politiek is de romantiek de dood in de pot. Achttienjarigen hebben nog geen ervaring kunnen verzamelen. Goed, je kunt niet zonder de jeugd, maar een politieke reflectiekamer zoals jullie Senaat, waarin piepjonge mensen zonder ervaring kunnen zetelen, is een contradictio in terminis. Alleen moet je vandaag oppassen met dat soort uitspraken, want daar maak je je snel onpopulair mee. En dat is een doodzonde in de hedendaagse politiek. Ik zucht maar even."

Een originele observatie die u maakt, is de politieke kracht van de verveling. Radicale ideeën ontstaan in een periode van relatief grote welvaart en verveling. Mei '68 kwam op het hoogtepunt van de golden sixties, de Eerste Wereld-  oorlog na een periode met ongekende economische groei voor Duitsland.

"Ik moet daar nog eens apart een boek over schrijven. Bij mijn weten is het belang van de verveling als politiek drijvende kracht nog nooit onderzocht door politicologen. Een paar weken voor de studenten in Parijs de straten opbraken, had Le Monde nog boven een hoofdartikel gezet: 'La France s'ennuie'. Aan het einde van de negentiende eeuw ging alles de goede kant op: het liberalisme begon vruchten af te werpen, de kieswetten werden verruimd, de economie draaide, de welvaart steeg. Ook in Rusland ging het vanaf 1880 eigenlijk de goede kant op. Het is de verveling van de mens die zich afvraagt: 'Is this all there is?' Een maatschappelijke midlifecrisis, vermoed ik.

"Het is het enige godsbewijs dat ik als niet-christen overtuigend vind: de eeuwige ontevredenheid van de mens. Zelfs als het goed gaat, wil hij zich vergelijken met een goddelijk ideaal dat hij nooit zal bereiken. Maar het is wel een politieke categorie van groot belang: mensen willen steeds iets nieuws. De media helpen trouwens graag een handje. Positief nieuws is immers geen nieuws, controverse en radicaliteit wel."

Een andere steeds weerkerende denkfout, volgens u, is de illusie dat de mens in oorsprong goed is.

"Ja, dat is ook in de Nederlandse politiek richtinggevend geweest, zeker in de jaren zeventig en tachtig. Waar komt dat vandaan? Het is in schrille tegenspraak met de basis van het protestantisme, de Heidelberger Catechismus, die zegt dat de mens slecht is en tot alle kwaad geneigd. Waar komt dan de omslag naar het vooruitgangsoptimisme vandaan? Het blijft ook voor mij een raadsel. Maar het is een feit dat het de grondstelling werd van onze vaderlandse politiek.

"Mijn partij stelde ooit voor een sanctie in te bouwen in de bijstandswet voor als misbruik wordt gepleegd. Dat is niet aanvaard door de Kamer, omdat zo'n sanctie een belemmering zou opwerpen voor mensen om gebruik te maken van de bijstand. Elke gedachte van mogelijk misbruik was toen ondenkbaar, taboe. Dat was slecht en rechts en weet ik veel, terwijl het gewoon de vaststelling van een realiteit was."

Niet elk slecht gedrag kan worden verklaard vanuit een ongelukkige jeugd of door de maatschappelijke omstandigheden...

"Een denkfout die Freud en Marx, nog twee intellectuelen, erin geramd hebben."

Maar ook niet iedere speculant of bankier is enkel gedreven door het idee dat hij door het gematigd nastreven van zijn eigenbelang de algemene zaak dient. De bankencrisis is mede veroorzaakt door pure hebzucht.

"Juist. Dus heeft ook een vrije markt toezicht en controle nodig. Maar de crisis is ook ontstaan door verkeerd overheidsbeleid. In de Verenigde Staten hadden ze een wet die bankiers verplichtte hypothecaire leningen te verschaffen aan minvermogende mensen, wat heeft geleid tot grote ellende op de huizenmarkt. Daarnaast heeft de Amerikaanse centrale bank aangestuurd op een kunstmatig lage rente van 1 procent, terwijl dat gezien de economische situatie 4 procent had moeten zijn. De gretige, graaiende bankiers zijn er pas later bij gekomen. Maar dat ze zich niet echt netje hebben gedragen, kan niemand ontkennen."

Is de eurocrisis ook een gevolg van een intellectueel romantisch ideaal, de monetaire eenmaking van Europa?

"De euro heeft twee geboortedefecten. Het ene is dat er geen Europese instantie is met de macht om sancties op te leggen aan wie niet in de pas loopt. Die instantie zal er ook nooit komen, omdat zoiets altijd op een Frans en allicht ook een Duits veto zal botsen. Dat is ook de reden waarom ik nooit een Amerikaanse econoom heb ontmoet die één minuut heeft geloofd in de euro.

"Het tweede defect, misschien nog belangrijker, is dat de euro twee verschillende economische modellen moet bedienen: het Noord-Europese model, dat uitgaat van regels en discipline, en het mediterrane, dat uitgaat van grote politieke beïnvloeding van de economie. Duitsers en Fransen zijn de euro binnengestapt met een ideaal dat voos bleek te zijn. De Duitsers, Helmut Kohl dus, wilden een muntunie en een politieke unie. De tweede hebben ze nooit gekregen. De Fransen wilden politieke controle op de Europese Centrale Bank. Want bij de Fransen is alles politiek, de erfenis van het jakobinisme. Die controle is er ook niet gekomen, want die bank moet onafhankelijk zijn, anders hadden de Duitsers en de Nederlanders dat nooit aanvaard.

"Geen van de Franse en Duitse idealen is dus ooit realiteit geworden, en dus is de euro gedoemd om twee verschillende economische culturen te bedienen. En vandaag zien we wat dat oplevert. Dat betekent overigens niet noodzakelijk dat de euro mislukt is. Ik blijf voorstander van de eenheidsmunt, die een grote economische motor is geworden. Afschaffen is geen oplossing. Met dien verstande dat de landen van de muntunie doen wat ze plechtig beloofd hebben: de begrotingscriteria handhaven."

Als Griekenland uit de euro stapt of gezet wordt, wat weerhoudt de markten er dan van om het volgende schaap van de kudde aan te vallen? Zet zoiets geen dominoscenario in gang?

"Het volgende schaap moet dan wel erg zwak zijn, voor ze dat zullen doen. Die Griekse privatiseringen en dat bezuinigingsprogramma zullen nooit worden uitgevoerd, want de Griekse staat is een zwakke staat die dat niet kan opleggen. Toen ik in de Commissie zat, gaven we 150 miljoen euro aan de Grieken om een kadaster op te richten, want dat hadden ze niet. Toen zes maanden later een team van Europese experts ging kijken, bleek er nog helemaal niets gebeurd te zijn en moesten ze die 150 miljoen teruggeven.

"Dat kadaster is er nog altijd niet, hoe ga je dan privatiseren? Het heeft geen zin, ze moeten er gewoon uit en de drachme devalueren met 30 tot 40 procent. Dat betekent dat hun buitenlandse schuld eenzelfde percentage duurder wordt, en daar moeten ze mee geholpen worden door een looptijdverlenging of een couponvermagering, en een deel moet worden afgeschreven. Maar dan kunnen ze tenminste hun concurrentiekracht vergroten, die nu lamentabel is.

"Overigens vrees ik niet voor besmettingsgevaar, want in Italië en Portugal is de toestand anders."

Wat denkt u van het idee van Guy Verhofstadt: meer Europese integratie, toezicht en de creatie van euro-obligaties, zodat het schuldrisico en de rente gespreid worden? Een idee dat ook de Europese Commissie niet langer uitsluit.

"Het is een fatale gedachte. De eurobonds betekenen dat de landen die het nu goed doen meer rente zullen moeten betalen. Ik heb het sommetje even voor Nederland gemaakt en ik kwam uit op een bedrag van 9 miljard euro per jaar meer rentelasten. Terwijl we de komende vier jaar 18 miljard gaan moeten bezuinigen. Voor die euro-obligaties voelen de Duitsers en de Nederlanders vrij begrijpelijk dus geen biet. Dan zegt Verhofstadt dat de arme landen dat verschil moeten compenseren. Maar wat hebben die om te compenseren?

"Nog belangrijker is het verschijnsel dat de euro een slaappil was, in de woorden van Herman Van Rompuy, en hij heeft gelijk. Die niet-functionerende economieën zijn in slaap gesust door de lage rente en ze hebben een 'dolce far niente' gepraktiseerd. Wel, die eurobonds zouden niet meer dan een gordijn zijn om die defectueuze landen af te schermen van de markt. En als die landen nu net iets nodig hebben, is het wel marktdiscipline. Daarom zal het er ook nooit van komen.

"Verhofstadt wil naar een schuldenunie, alle schulden op één hoopje. Nee dank je, ik heb daar geen behoefte aan. Hij is een federalist in een Europa waar behalve in België haast geen federalisten meer zijn. De natiestaat is volgens hem het grootste gevaar dat ons bedreigt, maar er is in Nederland niemand die van Nederland af wil en dat vervangen wil zien door een eurofederale staat. De Britten gruwen al helemaal van de European superstate. Frankrijk wil het niet, Duitsland niet, Polen niet, vele andere landen ook niet. Verhofstadt is een roepende in de woestijn, en hij doet dat omdat hij een Belg is die niet houdt van de Belgische staat. Nou, dat mag hij, maar de rest van Europa voelt zich nog wel thuis in hun staat, en gaat hem dus nooit volgen."

U schrijft ergens met een zekere nostalgie terug te kijken naar de Oostenrijks-Hongaarse dubbel-  monarchie, een vrij welvarende, rustige en gezapige periode. Maar het was tegelijk de meest multiculturele samenleving uit die tijd.

"Het is maar wat je multicultureel noemt. Er was daar wel degelijk één cultuur die domineerde: de Oostenrijkse. Multiculturalisme betekent niet dat er geen dominante waarden meer mogen zijn. Dan trap je in de val van het cultuurrelativisme, wat hier decennialang het eenheidsdenken heeft uitgemaakt: alle culturen zijn gelijkwaardig. Nee, dus. Er zijn nu eenmaal een aantal democratische kernwaarden en rechtsbeginselen die we met veel moeite hebben afgedwongen en die we hoger inschatten dan andere. Die mogen best superieur geacht worden en verdedigd en opgelegd, ook in een multiculturele samenleving. Een staat waarin de dominante waarden niet afgedwongen kunnen worden, kan niet blijven bestaan. Ik zei al in 1991 dat migranten in Nederland moeten gehoorzamen aan een klein aantal essentiële waarden van de Nederlandse cultuur. Dat leidde toen tot veel hoebeleboe..."

U werd toen net niet voor racist versleten, terwijl die speech vandaag probleemloos een congres van GroenLinks zou passeren.

"Ja, nu is ongeveer iedereen het met me eens. Het klimaat is inderdaad veranderd. Wat ook niet kan in een multiculturele samenleving zijn specifieke groepsrechten. Geen schotten ter bescherming van de eigen cultuur. Nee, er is maar één rechtsvorm, waar iedereen zich aan te houden heeft. Dus geen shariarechtbanken, geen islamitische scholen."

België heeft een boerkaverbod ingesteld.

"Ik juich de boerka niet toe, maar als sommige moslima's er op staan om, vrijwillig of gedwongen door hun man, als de dood van Pierlala door de straten te schuifelen, dan moeten ze dat maar doen. Wij leven in een vrij land. Zo'n boerkaverbod is een voorbeeld van hoe intellectuelen en politici vaak de ethiek van de goede bedoeling verwarren met de ethiek van het resultaat.

"Dat verbod is er ongetwijfeld met goede bedoelingen gekomen, maar het enige praktische resultaat is dat je die vrouwen helemáál in hun huis opsluit. Politici moeten kijken naar hun resultaten, niet naar de vroomheid van hun intenties. Over hoeveel boerka's gaat het? Enkele tientallen? Daar laat je toch geen wetgeving op los?"

U bekritiseert de 'politieke correctheid' van het linkse cultuur-  relativisme. Maar slaan we intussen niet door naar een politieke correctheid ter rechterzijde?

"Dat klopt, het intellectuele initiatief ligt vandaag bij rechts, en dat zal zonder twijfel weer leiden tot overdreven standpuntbepalingen. Kijk naar Geert Wilders, die dingen uitkraamt die belachelijk zijn, strapatsen zijn het. Alle Marokkanen moeten terug emigreren. Dat is onzin, dat zal nooit gebeuren, hoe groot zijn aanhang ook wordt. Je krijgt ook daar een verstarring en een onrealistische radicalisering. Ook bij hem ontbreekt iedere twijfel, ook hij denkt de enige, radicale waarheid in pacht te hebben. We moeten terug naar Montaigne, vijfhonderd jaar geleden, en zijn stelregel: 'Que sais-je?' Wat weet ik nu eigenlijk? Dat zou de voorzichtige grond van het handelen van een politicus moeten zijn, niet het radicale en romantische ideaal."

Ergens vond ik een tussenzinnetje in uw boek: 'Kan men wel van iemand houden die volledig doorzichtig is?' Wonderlijk romantisch, uit de mond van zo'n rationalist.

"Bent u er zeker van dat het mijn woorden zijn, en dat ik niet iemand citeer? Ik geef me gewonnen, u hebt me betrapt. (schatert)"

De intellectuele verleiding, gevaarlijke ideeën in de politiek, door Frits Bolkestein, Uitgeverij Bert Bakker, 343 p., 25 euro.

Ik zou intellectuelen de raad willen geven om uit de politiek te blijven, want dat wordt alleen maar ellende

Guy Verhofstadt is een Europese federalist omdat hij een Belg is die niet houdt van de Belgische staat. Dat mag hij, maar de rest van Europa voelt zich wél nog thuis in hun staat

 © De Persgroep Publishing





29-09-2011, p.22
Yves Desmet
Doe eens normaal, Nederland

Yves Desmet kijkt verbaasd naar de storm die een 'woordenwisseling' in Den Haag ontketent

Doe eens normaal, Nederland

l Yves Desmet is politiek commentator van deze krant.

l Wat stelt 'doe eens normaal, man' voor wanneer je het vergelijkt met de woordenwisselingen in het Britse parlement, vraagt Yves Desmet zich af.

Om eerst even oer-Nederlander Simon Carmiggelt te parafraseren: het grappige aan Vlamingen en Nederlanders is dat ze helemaal niets van elkaar begrijpen. Dagenlang woedt er bij onze bovenburen nu al een heuse mediastorm over twee zinnetjes in een parlementair debat. PVV-leider Geert Wilders zegt tegen premier Mark Rutte: "doe eens normaal, man", waarop die repliceert met "doe zelf eens normaal, man". Dat was het ongeveer. Niettemin telt Google op dit moment al meer dan 1.500 persknipsels en een ontelbaar aantal reacties op internetfora allerhande.

Dit lezende moet je wel tot het besluit komen dat de parlementaire democratie in Nederland sinds die twee zinnetjes een nieuw tijdsgewricht is binnengetreden, waarin niets nog ooit hetzelfde zal zijn. Want dit is toch wel het ultieme bewijs van de absolute verloedering van de politieke zeden, van een nooit geziene onbeschoftheid. Het andere kamp vindt dan weer dat het hoog tijd werd dat het huis-, tuin- en keuken-Nederlands ook eens in het halfrond gebezigd werd, en dat dit dus eigenlijk als een echte oefening in democratisering moet gezien worden.

Zorgvuldig wordt in de omschrijving van de twee zinnetjes een oorlogssfeer gecreëerd. Want "het ging er bijzonder heftig aan toe", lezen we, en "er werd tegen elkaar geschreeuwd". Nochtans is daar op het inmiddels al een paar honderdduizend keer bekeken YouTubefilmpje niets van te merken. Wilders schreeuwt niet, Rutte trekt alleen een wenkbrauw op en antwoordt zonder enige decibelverhoging. Niet meteen de scène in het Spaanse parlement waarin kolonel Antonio Tejero dertig jaar geleden iedereen met een mitrailleursalvo achter de banken deed duiken. Maar in Nederland staat het wel ongeveer op dezelfde hoogte.

Naslagwerk van beledigingen

Nu loop ik me al een week af te vragen waar al die heisa over gaat. Toen Geert Wilders ooit het ideetje lanceerde om een 'kopvoddentaks' in te voeren, zou ik me zo'n verontwaardiging wel hebben kunnen voorstellen, wegens van een zelden geziene hufterige en beledigende grofheid. Maar toen kwam men niet verder dan iets in de stijl van: 'nou, niet erg netjes, nooit meer doen'. Nu staat er geen maat op de gretigheid en de intensiteit waarin deze twee zinnetjes inmiddels al tot het sneuvelen van een behoorlijk bos aan krantenpapier hebben geleid.

Tenzij Vlaanderen en Nederland plots een totaal verschillende taal hanteren, ontgaat ons hier toch volledig wat er nu zo speciaal is aan dat zinnetje. "Doe eens normaal, man" lijkt toch redelijk synoniem te staan met 'blijf rustig', 'even kalm aan', of, zoals mijn dochters het zouden formuleren: 'even chillen en dimmen, ja?'

Als zo'n zinnetje uitgroeit tot het naoorlogse summum van parlementaire opwinding in Den Haag, dan moet dat daar toch een van de meest slaapverwekkende parlementen ter wereld zijn. Dan moeten onze politieke collega's dringend eens op studiereis naar onze Belgische parlementen. De oproep daar om even 'normaal' te doen, zou er zelfs niemand doen opkijken. Dat gebeurt alleen wanneer het er iets grover aan toegaat. En dat is haast elke week. Deze week ging het over "een rat die huist in een regering van grijze muizen", maar je kunt vrij moeiteloos een behoorlijk dik naslagwerk opmaken van beledigingen en verwensingen die in het collectieve geheugen zijn blijven plakken. Absolute grootmeester daarin was de huidige burgemeester van Leuven, Louis Tobback (sp.a), die in zijn jongere jaren als fractieleider van de oppositie de zetelende premier vergeleek met de Romeinse keizer Caligula, en diens partij een kwal noemde, zich daarna onmiddellijk verontschuldigend bij de kwallen die hij mogelijk beledigd kon hebben. Dat is, geef toe, toch van een ander register.

Wat stelt "doe eens normaal, man" nu voor wanneer je het vergelijkt met de woordenwisselingen in het Britse parlement? Zo kreeg Benjamin Disraeli er ooit een reprimande van de voorzitter omdat hij had gezegd dat de helft van de regering uit ezels bestond. Waarop hij zei: "Voorzitter, u hebt gelijk, ik trek die verklaring in. De helft van de regering bestaat niet uit ezels."

Of de legendarische woordenwisseling tussen Winston Churchill en zijn eeuwige rivale Lady Astor, die hem toebeet: "Winston, als ik je vrouw was, ik zou je thee vergiftigen." Waarop Churchill repliceerde: "Mevrouw, als ik uw man was, ik zou hem leegdrinken."

Enfin, om maar te zeggen: Nederlanders, doe even normaal, ja?

Als zo'n banaliteit  het summum van parlementaire opwinding is, moet het in Den Haag wel erg saai zijn

 © De Persgroep Publishing








29-09-2011, p.6
Emmanuel Vanbrussel
Zes weken bibberen voor de euro

Zes weken bibberen voor de euro

Vandaag

De Duitse Bondsdag stemt over de uitbreiding van het Europese noodfonds EFSF. Het is vooral uitkijken hoeveel steun bondskanselier Merkel krijgt van coalitiepartner FDP.

Morgen

Het Oostenrijkse parlement stemt over de uitbreiding van het EFSF.

Volgende maandag

De Europese ministers van Financiën (Ecofin) plegen in Luxemburg overleg over bijkomende crisismaatregelen.

Midden volgende week

Het Nederlandse parlement stemt over de uitbreiding van het EFSF. De centrumrechtse minderheidsregering van Mark Rutte kan voor de goedkeuren niet rekenen op de steun van Geert Wilders, een radicale tegenstander van elke steun aan Griekenland, waardoor Rutte moet terugvallen op de steun van de PVDA en andere oppositiepartijen.

Volgende donderdag

Jean-Claude Trichet, afscheidnemend voorzitter van de Europese Centrale Bank, zal in zijn laatste optreden bekendmaken of de ECB van plan is de rente te verlagen of bereid is de banksector extra kredietlijnen te verschaffen.

14 oktober

De ultieme deadline voor de kredietschijf van 8 miljard euro die Griekenland broodnodig heeft. Als de ECB, de Europese Commissie en het IMF de schijf blokkeren, is het geld van de Griekse staat op en stevent Griekenland af op een faillissement. De 'trojka', de drie experts van de genoemde organisaties, moet in de dagen daarvoor zijn rapport over Griekenland voorleggen aan een bijkomende vergadering van de Ecofin.

17 en 18 oktober

Europese top van regeringsleiders.

25 oktober of vroeger

Slowakije stemt als laatste euroland over de uitbreiding van het EFSF. Het land staat weigerachtig tegenover verdere steun aan Griekenland. Een Slowaaks 'nee' zou het Europese reddingsplan op de valreep kunnen saboteren. Premier Iveta Radicova liet gisteren weten de voor 25 oktober geplande stemming te willen vervroegen tot voor 17 oktober, zodat het Slowaakse standpunt duidelijk is op de Europese top van regeringsleiders.

3 en 4 november

De G20-top in het mondaine Cannes, waar de twintig meest toonaangevende economieën zullen samenkomen. Frans president Nicolas Sarkozy zal er als gastheer alles aan doen om daar uit te pakken met het definitieve plan tegen de dreigende wereldwijde recessie. (EV)

 © De Persgroep Publishing








26-09-2011, p.21

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen


 © Corelio








24-09-2011, p.31

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Wilders wordt even Erdogan

De website van Geert Wilders werd gisteren korte tijd gehackt. Op geertwilders.nl was plots een afbeelding van de Turkse premier Erdogan te zien. Ene 'Septemb0x' zei achter het hacken te zitten. Hij noemde zichzelf een 'Turkse moslimhacker'.

Alles wees erop dat de hacker boos was door de uitspraken van PVV-Kamerlid Raymond de Roon, die Erdogan in de Tweede Kamer een 'islamitische aap' had genoemd. Die kwestie leidde donderdag nog tot een flinke aanvaring tussen premier Rutte en Wilders (zie hiernaast).

De hacker refereerde in de teksten op het gehackte geertwilders.nl aan de uitspraken van De Roon. Zo schreef hij: 'Turkish and muslim we are a society. You may have apes, we came from the soil.'

Dezelfde tekst staat ook in het Turks op de site, de vertaling daarvan komt neer op: 'Het kan zijn dat jullie zijn voortgekomen uit apen, maar wij vanuit de aarde.'

Sites van Geert Wilders werden de laatste jaren vaker gehackt. De PVV-leider gebruikte geertwilders.nl als nieuwssite voor het internationale publiek. Via de site was het ook mogelijk geld aan de PVV te doneren. De site staat officieel op naam van de Stichting Vrienden van de PVV.

 © Corelio








24-09-2011, p.30

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

'Nederland heeft twee regeringen'

Politiek schelden voor gevorderden 

Hoelang kan de Nederlandse gedoogconstructie nog effectief regeren? De vraag wordt prangend na het rondje schelden tussen premier Mark Rutte en zijn gedoogpartner  Geert Wilders. 

'Doe eens normaal, man.'

'Doe eens normaal?'

'Ja.'

'Doe lekker zelf normaal. Tsjonge, jonge.'

'Eerst lezen voor u wat zegt.'

'Ik zou zeggen, doet u zelf eens normaal, meneer Wilders. U kunt toch niet praten over...'

'Doe normaal, doe normaal.'

'... over de premier van Turkije als een islamitische aap, dat is toch een idiote uitspraak.'

'Dat heeft-ie niet gezegd.'

'Kom op, zeg.'

'Doe eens normaal en rustig, man.'

'Ik ben hier volkomen rustig.'

Neen, bovenstaande conversatie werd niet opgetekend in een Amsterdamse bruine kroeg. En neen, we zitten ook niet in de lagere school, maar in de Nederlandse Tweede Kamer. De twee mannen aan het woord zijn premier Mark Rutte (VVD) en zijn gedoogpartner Geert Wilders (PVV). Ter info: het gehakketak gaat over de vraag of de Turkse premier Erdogan 'een islamitische aap' mag worden genoemd. Want eerder had Raymond de Roon, een partijgenoot van Wilders, gezegd dat 'de islamitische aap weer eens uit de mouw was gekropen'. 'Hij zetelt ditmaal in Ankara en hij heet Erdogan', stelde hij naar aanleiding van de volgens hem Turkse oorlogsretoriek tegen Israël.

Dat vond Rutte dus niet kunnen.

In- en intriest

De scheldpartij vond plaats tijdens de 'Algemene Politieke Beschouwingen', het grote, parlementaire debat waarmee het politieke jaar op gang wordt geschoten. Ze vormde een nieuw dieptepunt in de Nederlandse parlementaire traditie. 'Het beeld dat van twee dagen debatteren over kabinetsplannen overblijft, is in- en intriest', schreef de krant Trouw gisteren.

Wilders had niet alleen Rutte op stang gejaagd, eerder had hij de staatssecretaris van Ontwikkelingssamenwerking 'de staatssecretaris van sinterklaaszaken' genoemd en PvdA-fractievoorzitter Job Cohen was weggezet als 'de bedrijfspoedel van het kabinet'. En in een moeite werden ook de Grieken en de islam nogmaals geschoffeerd. Gevolg: de politieke waarnemers konden hun verontwaardiging niet op. Want schelden in het parlement is in Nederland absoluut not done.

'Bij ons heerst inderdaad nog altijd de overtuiging dat je je in het parlement anders gedraagt dan in het dagelijks leven', zegt politicoloog André Krouwel (Universiteit Amsterdam). 'Maar daar trekt Wilders zich dus niets van aan. Hij spreekt ook in het parlement de taal van Henk en Ingrid, zijn favoriete Nederlanders. En daar blijven de andere politici mee worstelen. Zelfs premier Rutte zei letterlijk: ''Het is niet voor niets dat wij al vijf jaar proberen een manier te vinden om met hem te debatteren''.'

Maar tegelijk is Wilders ook de man die de CDA-VVD-regering aan een meerderheid moet helpen om beslissingen door het parlement te krijgen. Vraag is dan ook: kunnen mannen die elkaar uitschelden elkaar ook blijven steunen? Volgens Rutte is er geen probleem. 'Dit beïnvloedt de gedoogconstructie niet. Een jaar geleden wist ik dat ik ging samenwerken met een partij die geregeld 'de grenzen van beschaving' zou overschrijden.' De inhoudelijke samenwerking blijft volgens Rutte goed. 'Daar gaan wij ook mee door.'

Oppermachtig

Krouwel: 'Wilders is oppermachtig. Hij doet wat hij wil. Nu eens steunt hij de regering, dan weer speelt hij voor oppositie. En ik geef toe: dat levert een vreemd beeld op. Eigenlijk heeft Nederland nu twee regeringen. Voor het strenge immigratie- en asielbeleid, en voor de binnenlandse besparingen hebben we een CDA-VVD-PVV-constructie. En voor het Europese beleid en de steun aan Griekenland is er de steun van PvdA, of van GroenLinks die steun verleende voor het verlengen van de Kunduz-missie. En dat blijft vreemd. Misschien hadden we zelfs beter geen regering, zoals in België.' (lacht)

Toch ziet Krouwel de minderheidsregering niet snel vallen. 'CDA en VVD hebben er op dit moment geen enkel belang bij. Ze zouden er zwaar voor afgestraft worden. In volle economische crisis laat je geen regering vallen.'

Maar komt er dan geen moment dat ze van enkele partij nog steun zal krijgen? NRC Handelsblad en De Volkskrant waarschuwen. 'Omineus was de waarschuwing van Job Cohen. De sociaaldemocraat gaf blijk van toenemende twijfel over de steun die zijn partij geeft aan het kabinet als het gaat om de operaties die de euro, en dus de financiële positie van Nederland, moeten redden. Hij betwijfelt of dat beleid wel in goede handen is bij dit tussen gedoogpartner en oppositiepartijen laverende kabinet', aldus het NRC.

'Partijen als PvdA en Groenlinks staken hun nek uit door Rutte te hulp te schieten. Ze betalen daarvoor de prijs in de opiniepeilingen', aldus politiek redacteur Raoul du Pré van de Volkskrant. 'Nu ze daarvoor bedankt worden met de ene na de andere scheldkanonnade van Wilders, verdwijnt alle goodwill jegens het kabinet als sneeuw voor de zon.' Ruttes enige kans om nog een tijdje effectief te regeren, is door groot moreel leiderschap te tonen, besluit Du Pré.

 © Corelio








24-09-2011, p.50
Han Ceelen
'Je moet een talent voor ondergeschiktheid hebben'

Jeroen Pauw en Paul Witteman schoten net seizoen zes van de beste late night show van de Lage Landen op gang

'Je moet een talent voor ondergeschiktheid hebben'

Toen 'losbol' Jeroen Pauw (51) en keurige anchorman Paul Witteman (64) vijf jaar geleden van start gingen met hun dagelijkse talkshow, wisten de critici het zo net nog niet. Inmiddels maken ze met afstand de beste late night show van de Lage Landen, die ook in Vlaanderen goed wordt bekeken. Seizoen zes is net begonnen: 'Wij beoefenen een vorm van topsport.'

tekst Han Ceelen / Foto Marco Okhuizen / Hollandse Hoogte

en van de aangename kantjes van de herfst is de terugkeer van Pauw & Witteman in de late avond. Het programma dagelijks te zien tussen elf en twaalf uur wordt door vriend en vijand beschouwd als de enige talkshow die er echt toe doet in onze contreien, de betere versie van Reyers laat, zeg maar. Zelfs de gevreesde Nederlandse tv-criticus Jean-Pierre Geelen gaf eens toe dat hij maar weinig over Pauw & Witteman schrijft omdat hij het "al met al een heel aardig programma vindt".

We hebben afgesproken met de twee presentatoren in een café vlak bij hun studio in de Westergasfabriek in Amsterdam, een Tour & Taxis-achtig complex waar ook De wereld draait door wordt opgenomen. Witteman, netjes in het pak, arriveert stipt om vier uur. Pauw, in vrijetijdskleding, volgt vijf minuten later. Als hij in kleermakerszit is neergestreken, wordt nog even gedold over Wittemans nieuwe bril, die gisteren in de uitzending ook al het mikpunt was van spot.

Toen jullie begonnen met jullie programma was er twijfel of jullie als duo wel genoeg chemie hadden.

Pauw: "Ik vond dat er wel chemie was. Sterker: die chemie was voor ons juist de reden om met het programma te beginnen. Wel hadden we in het begin wat moeite om een goede sfeer aan tafel te creëren. We waren het allebei gewend één-op-één-interviews te doen. Dan hoef je niet na te denken over samenspraak aan tafel, of hoe je mensen op elkaar laat reageren die uit verschillende disciplines komen. Daar hebben we aan moeten werken."

Witteman: "Die kritiek kwam ook voort uit het feit dat we voortdurend werden vergeleken met onze voorgangers Barend en Van Dorp. Het lag voor de hand dat de mensen die fan waren van dat programma kritisch zouden kijken naar hun opvolgers."

Zijn jullie als interviewers dan niet beter geworden?

Pauw: "Hooguit op punten en komma's. Tegenwoordig herkennen we zelfs elkaars ademhaling, waardoor we elkaar precies op het juiste moment kunnen afwisselen. Vroeger zat daar misschien een halve seconde tussen. Maar meer dan dat is er wat mij betreft niet verbeterd."

Witteman: "Ik ben iets losser geworden, denk ik. In het begin had ik wat moeite met de omschakeling van strakke, informatieve presentator naar gemoedelijke talkshowhost. Bij sommige 'lichtere' gasten uit de sport of het entertainment dacht ik ook wel eens: god, wat zou Jan Blokker hier van vinden? Ik wil niet zeggen dat dat gevoel nu helemaal weg is, maar ik realiseer me wel donders goed dat ook Frans Bauer in ons programma thuishoort. Hij is belangrijk voor een groot gedeelte van het Nederlandse publiek. En daarbij ook een heel aardige man."

Hoe bewaar je de balans tussen serieuze en lichte gasten? Is er een soort formule?

Pauw: "Niet echt. We gaan natuurlijk uit van het nieuws van de dag, en daarnaast streven we naar minimaal één vrouw. Als die twee dingen samenvallen, is dat het allermooiste. Verder mikken we op gasten die het nieuws kunnen vertalen naar de leefwereld van onze kijkers. Wij kunnen het failliet van Griekenland wel heel belangrijk vinden, maar in dit café heeft waarschijnlijk niemand het daarover. Dus moeten we mensen tonen dat zo'n failliet ook hen raakt. Omdat hun spaarbankboekje minder waard wordt, of hun huis."

Witteman: "Daarnaast willen we ook met enige regelmaat iets exclusiefs. Als je dat niet hebt, word je inwisselbaar met programma's die in dezelfde vijver van onderwerpen vissen. Voor ons speelt dat probleem nog sterker dan voor anderen, omdat wij helemaal aan het eind van de avond zitten. Daarom werken we ook met veel exclusieve afspraken, tot ergernis van menige collega."

De vaak gehoorde stelling dat vrouwen er in jullie programma bekaaid af komen, klopt dus niet?

Pauw: "Jawel, die klopt wel. Vrouwen komen er in ons programma bekaaid af. Niet omdat vrouwen minder interessant zijn, maar omdat ze vaak minder interessante posities in onze samenleving bekleden. Er zijn minder vrouwelijke ministers, bestuurders, captains of industry, noem maar op. En net die mensen spelen in ons programma een belangrijke rol. Dat noopt ons dagelijks om nog harder te zoeken naar een goede vrouw. Zonder dat het een excuustruus is."

In de zomermaanden worden jullie zeer tegen jullie zin afgelost door een ander duo: Knevel en Van den Brink. Zij kopiëren jullie show en halen heel redelijke kijkcijfers. Betekent dit dat iedere jandoedel een laatavondshow kan maken als hij er maar de juiste ingrediënten in stopt?

Pauw: "Het woord jandoedel laten we graag voor jouw rekening. (lacht) Kijk, er is natuurlijk in zekere mate sprake van een mal. Dat is logisch, dat heb je bij een krant ook. Als andere presentatoren onze vaste elementen overnemen, en ook nog eens dezelfde gasten uitnodigen, zal dat dus best een aardig programma opleveren. Vervelend voor onze ego's, want het is nooit leuk als er een zekere mate van inwisselbaarheid aan je kleeft.

"Maar dat gezegd hebbende, vind ik dat je ons vak toch ook niet mag onderschatten. Ik denk dat het journalistiek gezien moeilijker is dan de meeste andere interviews, omdat wij in real time moeten leveren. Jij neuzelt een uur met ons, en daarna streep je door wat je dubbel hebt, haal je al je stuntelige vragen eruit, en maak je de rest misschien nog wat scherper en spannender. Wij moeten het in twaalf minuten live doen voor een miljoen kijkers. De aanname dat iedere jandoedel het zomaar zou kunnen, klopt dus gewoon niet. Wat jij, collega?"

Witteman: "Helemaal met je eens. Treffend geformuleerd. (hilariteit)"

Wat maakt deze job leuker dan pakweg het presenteren van Buitenhof?

Witteman: "Wat ik leuk vind aan zo'n dagelijks nieuwsprogramma, is dat je leven en werk voor een groot deel gaan samenvallen. Alles wat ik overdag doe een gesprek met iemand voeren, een krant of boek lezen, iets opzoeken op het internet kan in principe betekenis hebben voor de uitzending van die avond. Dat is heel aangenaam, en ook wel verslavend. In de maanden dat we niet uitzenden, mis ik echt een uitlaatklep voor de dingen die ik overdag in me opneem."

Pauw: "Wij mogen elke dag opnieuw mensen ondervragen die een belangrijke stem hebben in onze samenleving. En dat kunnen we doen zoals we willen: kritisch, amuserend, hoe dan ook. Wat wil je als journalist nog meer?"

Oriana Fallaci zei ooit dat ze zich voor het begin van een interview voelde als een soldaat die een heuvel gaat bestormen. Hoe gaan jullie straks de uitzending in?

Witteman: "Er is een groot verschil tussen een lang interview, zoals Fallaci die maakte, en een talkshow. Zij kon zich volledig concentreren op haar gesprekspartner. Wij moeten ons daarnaast ook nog bekommeren om de andere gasten, en het publiek het gevoel geven dat het erbij hoort. In die omstandigheden is het volgens mij niet verstandig je op te stellen als een soldaat."

Jullie moeten op je scherpst zijn tussen elf en twaalf uur 's avonds. Hoe val je na zo'n piekmoment in godsnaam in slaap?

Pauw: "Voor mij is dat inderdaad een probleem. Na afloop blijven we altijd nog even napraten met de gasten, en als ik dan rond kwart over één thuiskom, duurt het nog zeker een uur voor ik de slaap kan vatten. Heel gek, want tijdens de uitzending heb ik nooit het gevoel dat de adrenaline door mijn lijf giert. Maar blijkbaar is dat toch zo."

Witteman: "Ik slaap altijd direct als een blok."

Dit is alweer jullie zesde seizoen. Hoe voorkom je dat de routine er in sluipt?

Pauw: "Zelfkritiek, heel veel zelfkritiek. (lacht)"

Witteman: "Eerlijk gezegd is dat nog niet zo eenvoudig. Aan het eind van elk seizoen praten we met de eindredacteur en de redactie over wat verbeterd zou kunnen worden. Daarover bestaat in het algemeen consensus: minder dezelfde gasten, meer jonge mensen, meer verrassende rubrieken, enzovoort. Maar bij het begin van het nieuwe seizoen blijkt het toch altijd moeilijk om de voorgestelde veranderingen door te voeren. We werken met een vaste ploeg, en die mensen zijn het nu eenmaal gewend op een bepaalde manier te opereren."

De wereld draait door introduceert wel voortdurend nieuwe gimmicks en programmaonderdelen.

Pauw: "Klopt, De wereld draait door is een veel inventiever programma. Maar dat komt ook doordat wij ons meer richten op het nieuws. Dat zie je ook aan onze kijkcijfers, die gaan duidelijk de hoogte in als er iets belangrijks gebeurt. Zij zijn veel minder afhankelijk van de actualiteit. Door alles wat ze verzinnen, en door hun grandioze presentator (Matthijs van Nieuwkerk, HC), zijn ze van zichzelf al een instituut."

Vele politici roepen de hulp in van mediatrainers om zich voor te bereiden op jullie programma. Volgens Joris Luyendijk werken ze zelfs met rollenspellen, waarbij de één Pauw speelt en de ander Witteman.

Pauw: "Tja, dat hoort nu eenmaal bij de toenemende professionalisering. Wat je daar verder ook van vindt."

Is het onder die omstandigheden nog mogelijk een politicus echt aan de tand te voelen? Zeker als je maar een kwartier hebt?

Witteman: "Het wordt er niet makkelijker op. Maar interviews met politici hebben gek genoeg om die reden ook weer hun charme. Het is een spel. Zij willen niets zeggen, wij gaan tot het uiterste om hen toch een uitspraak te ontlokken. Als het dan niet lukt, is dat niet altijd een voordeel voor de politicus. Want de kijker thuis denkt: Jezus, ze proberen van alles, en die man zegt nog niks. Ik geef toe dat de informatieve waarde dan beperkt is, maar als kijkspel is het best aardig."

De meest besproken politicus van Nederland, Geert Wilders, weigert in jullie programma te komen omdat hij jullie te links vindt.

Pauw: "Het hoort bij Wilders' strategie om te mopperen op ons programma. Maar er zijn voldoende andere PVV-kamerleden die wel bij ons aan tafel komen."

Witteman: "Zijn kritiek past ook in zijn bredere kritiek op de publieke omroep. Hij weet dat hij daar goed mee scoort bij een groep kiezers die tegen alles is wat belastinggeld kost. Ik vind dat nogal een simplistische reflex, maar het leeft."

Pauw: "Wilders en de PVV zeuren over de publieke omroep, maar die publieke omroep besteedt wel verweg de meeste aandacht aan de meningen van de PVV. Waar komen ze verder op televisie nog aan bod? Het is gewoon een schijnvertoning van Wilders."

Blijven jullie proberen hem aan tafel te krijgen?

Pauw: "Natuurlijk. Je moet een talent voor ondergeschiktheid hebben als je een tv-programma presenteert, en zeker als je het nieuws aan tafel wilt hebben. Dus al wijst Wilders ons twaalf keer af, dan zullen we hem toch de dertiende keer vragen."

Er wordt ook wel eens beweerd dat jullie juist te objectief zijn, en te weinig kritisch. Vorige week bijvoorbeeld wijdden jullie een hele uitzending aan Johan Cruijff. Die mocht drie kwartier praten over zijn Foundation, terwijl heel Nederland wilde weten hoe het bij Ajax ging.

Pauw: "Cruijffs Foundation vierde de volgende dag een jubileum, dus dat was de aanleiding voor het gesprek. Daarnaast hebben we hem wel degelijk ook vragen gesteld over Ajax. Daar gaf hij antwoorden op die hij de volgende dag ook gaf aan de sportpers. Het was dus niet zo dat wij van alles hebben laten liggen. Nou jij weer met je gezeur."

Twee dagen later bleek dat Cruijff niet had verteld dat hij die dag stevig in aanvaring was gekomen met andere leden van het Ajaxbestuur. Jullie hadden je dus mooi in de luren laten leggen.

Witteman: "Nee, want dat wisten we op dat moment niet. Niemand wist het. Dan houdt het op."

Pauw: "Cruijff heeft niet zitten liegen, hij vertelde een aantal dingen niet. Nou, reken maar dat elke gast die bij ons aan tafel zit dingen achterhoudt. Elke dag, wie het ook is. Soms komt dat uit, soms komt het niet uit. Soms doet het ertoe, en soms doet het er niet toe."

Toch: geef je gasten niet te veel macht door ze een hele uitzending te gunnen en het gespreksonderwerp te laten bepalen?

Pauw: "Die macht geven wij ze inderdaad. Maar we doen dat maar hoogst zelden, hoewel er heel veel gasten zijn die vragen of ze alleen aan tafel mogen. Tot nu toe hebben we het beperkt tot de directeur van de Nederlandse Bank, de minister-president en de minister van Financiën op Prinsjesdag (de opening van het Nederlandse parlementaire jaar, HC)."

Witteman: "En nu dus Johan Cruijff. Ik vind dat niet zo'n gek rijtje."

Jeroen, jou wordt nogal eens een cynische houding verweten. Word je cynisch als je dit werk elke dag doet?

Pauw: "Nou nee, dat zou ik niet zeggen. Maar onze uitzendingen zijn wel een vorm van topsport. Dat betekent dat je constant scherp, snel, vrolijk wilt zijn. En dan kan het ook wel eens misgaan. Vorige week zat bijvoorbeeld schrijfster Heleen van Royen bij ons aan tafel, een vrouw die ik persoonlijk erg graag mag. Ze kwam naar aanleiding van het verdwijnen van Michel Houellebecq.

"Terwijl ze aan het vertellen was, kreeg ik het idee: het wordt een beetje langdradig, er moet wat leuks tussendoor. Toen zij beweerde dat Houellebecqs boeken niet bedoeld zijn voor doorsnee Nederlanders als 'Henk en Ingrid', reageerde ik: 'Wat moet jij er dan mee?' Ja, jij lacht nu, maar ik vond het zelf op dat moment al niet meer grappig. Waarom zou ik badinerend doen terwijl zij met veel allure vertelt over dat boek dat ze prachtig vindt?

"Daar had ik dus achteraf spijt van."

Hoe lang gaan jullie nog door met Pauw & Witteman?

Witteman: "We beslissen altijd in september of we na het seizoen dat dan gaat lopen nog doorgaan. Dat hebben we onlangs weer gedaan. Er komen dus nog zeker twee seizoenen."

En daarna?

Witteman: "Daar valt echt niets over te zeggen. Wij kunnen zelf wel verder willen, maar we zijn ook afhankelijk van een stel andere factoren, zoals de gunst van de kijkers en de wensen van de netmanager. Het zou nogal onbescheiden en onrealistisch zijn om nu te zeggen: we plakken er nog vijf jaar aan vast."

Jeroen pauw:

Als je het nieuws aan tafel wilt hebben, moet je nederig zijn. Al wijst Geert Wilders ons twaalf keer af,

we zullen hem

de dertiende keer toch weer uitnodigen

Paul witteman:

Ik ben in de loop der jaren wat losser geworden. Ik realiseer me donders goed

dat ook Frans Bauer

in ons programma thuishoort

n Jeroen Pauw l.) en Paul Witteman: 'Cruijff heeft bij ons niet zitten liegen, hij vertelde een aantal dingen gewoon niet. Ach, elke gast bij ons aan tafel houdt zaken achter.'

Jeroen Pauw

n Geboren in 1960 in Hilversum.

n Begon eind de jaren zeventig bij de radio.

Werkte achtereenvolgens voor de AVRO,

de Evangelische Omroep, de NCRV,

de VARA en BNN. Presenteerde

enkele jaren ook het populaire laatavond-

programma Met het oog op morgen.

n Werd in 1989 een van de gezichten van

de eerste Nederlandse commerciële

zender RTL Véronique, waar hij het nieuws

presenteerde. Werkte daarna weer

voor jongerenomroep BNN en begon in

2003 bij het actualiteitenmagazine NOVA.

n Start van Pauw & Witteman in 2006.

n Heeft een eigen productiebedrijf,

en beheert een stichting die zich inzet

voor de ontwikkeling van jong tv-talent.

Paul Witteman

n Geboren in 1946 in Haarlem.

n Kwam via de radio in 1980 bij de televisie

terecht. Maakte onder meer

Achter het nieuws, De ronde van

Witteman, Het Lagerhuis en Buitenhof.

n Werkte voor het eerste samen met Jeroen Pauw bij het actualiteitenmagazine NOVA.

n Schreef verschillende boeken over

klassieke muziek.

 © De Persgroep Publishing





23-09-2011, p.39

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Op schoolreis  boven de Moerdijk

De Nederlandse regering herontdekt haar buurlanden en nodigde daarom acht Vlamingen onder de veertig uit voor een kennismaking. Start in de residentie van de Nederlandse ambassadeur in Brussel, bezoek aan de haven van Rotterdam, vergadering met de Belgische ambassadeur en een Vlaamse vertegenwoordiger, bezoek aan PSV, vervolg in de Tweede Kamer, en een hele dag innovatie in Eindhoven. De rode draad van het bezoek: rapprochement.

In de Tweede Kamer maakten we kennis met het nieuwe Nederland waar de PVV van Geert Wilders het mooie weer in het parlement maakt. Op de vraag wat we konden leren van hun onderwijssysteem aarzelden de twee kort geknipte PVV'ers geen moment: 'Helemaal niets. Ons onderwijssysteem is ten onder gegaan aan linkse truut, dus blijven jullie vooral gezellig doen wat jullie al aan het doen zijn, er valt bij ons niets te leren.'

Enigszins in strijd daarmee vonden de twee heren van de PVV vervolgens dat België zijn beste tijd wel gehad heeft. En ze stelden prompt een nieuwe versie van de 17 Provinciën voor. Nu heb ik het niet zo voor populisten of orangisten, maar zo dom is de idee niet. Uit de gesprekken met hoge bonzen van de Nederlandse ministerie Buitenlands Beleid bleek trouwens dat dit niet zo ver van de Europese praktijk ligt. Daar trekken Nederland, België en Luxemburg samen met de Baltische lidstaten op. Zo zijn er ten minste zes Europese lidstaten die aan hetzelfde zeel trekken. Bij PSV werd er over de BeNe-voetballiga gedebatteerd en ook de havens wilden meer samenwerken.

De Commissaris van de Koningin in Nederlands Limburg had het ook al over de grensoverschrijdende samenwerking tussen Belgisch en Nederlands Limburg en de as Leuven-Eindhoven. Die heeft ervoor gezorgd dat het Leuvense Imec een Nederlands onderzoekscentrum opzette in Eindhoven op de vroegere research-campus van Philips. Die Brainport-campus is gestoeld op het open innovatie-idee, want vergaand specialiseren vereist vergaand samenwerken. En daarom is Brianport niet zomaar een bedrijvenpark, maar zet het in op het creëren van een cultuur van vertrouwen.

De campus focust op gezondheid, zonne-energie en belevenis. Zo werken ze daar aan behangpapier dat zich door middel van leds aanpast aan je gemoedstoestand. Maar als je die toepassing omkeert, krijg je flexibele zonnecellen. En de Design Academy werkt mee aan de nieuwe MRI-scan van Philips, waardoor de koker waarin de patiënt moet gaan liggen kleiner lijkt, de patiënt rustiger wordt en de machine efficiënter.

De 8.200 medewerkers van de Brainport-campus registreren vier patenten per dag. Wat meteen betekent dat de helft van alle Nederlandse patenten op één vierkante kilometer wordt geregistreerd. Twintig procent van de inwoners heeft er een job die de laatste drie jaar is gecreëerd. En je moet het de Nederlanders nageven, de simpele vraag die overal terugkwam is: waar verdienen we over twintig jaar onze boterham mee? Het toekomstig verdienvermogen van de BV Nederland. En ondertussen snoeien ze om te groeien in hun rijksuitgaven. Het is eens wat anders dan de Brusselse vuilnismannen.

Wij waren daar dus om Nederland beter te begrijpen. Maar een omgekeerde missie zou zeker niet misstaan. Een van onze gesprekspartners wijdde ons namelijk in een Nederlandse wijsheid in: als je België begrijpt, heeft iemand het je verkeerd uitgelegd.

www.twitter.com/lorinparys

 © Corelio








23-09-2011, p.2
Mr
Wilders tegen Rutte: 'Doe normaal man'

Wilders tegen Rutte: 'Doe normaal man'

Brussel l In de Nederlandse Tweede Kamer kwam het gisteren tot een bitse aanvaring tussen premier Mark Rutte (VVD) en zijn gedoogpartner Geert Wilders (PVV). Rutte verweet Wilders dat zijn partijgenoot Raymond de Roon de islamitische premier Erdogan vorige week een 'islamitische aap' had genoemd. Rutte nam daar "in de meest felle termen afstand" van, maar Wilders ontkende dat het zo gezegd was.

Tussen beiden ontspon vervolgens een bitse ruzie. Wilders: "Het was Pechtold die zei: een islamitische aap, het was mijn collega die zei: daar komt de islamitische aap uit de mouw. Maar dat is beeldspraak." Rutte: "Maar dat is dan toch zo." Wilders: "Dat is de beeldspraak." Rutte: "Ach!" Wilders: "Ja, wat ach? Doe eens normaal man!" Rutte: "Doe eens normaal man? Doe lekker zelf normaal! Tsjongejonge!"

Oppositiepartijen wierpen Rutte vervolgens voor de voeten dat zijn gezag en de reputatie van Nederland schade oplopen door het gedrag van Wilders. Woensdag noemde Wilders PvdA-leider al een 'bedrijfspoedel'. Volgens Rutte overschreed hij daarmee "de grenzen van mijn fatsoen."

Rutte stelde dat Wilders altijd wil provoceren en dan een 'stuk rood vlees' in de arena gooit, waar anderen niet automatisch op zouden moeten duiken. (ANP/MR)

n Wilders en Rutte hebben zich nog eens

met een bits potje ruziën beziggehouden.

 © De Persgroep Publishing








21-09-2011, p.15

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

'Nederland bespaart gewoon te veel'

Vragen bij Nederlandse bezuinigingsdrift

Nederland doet het economisch helemaal niet slecht, maar toch moet er keihard bezuinigd worden. Die boodschap heeft koningin Beatrix aan haar bevolking gegeven.

Van onze redacteur

'Leden van de Staten-Generaal, ons land maakt economisch moeilijke tijden door. In de afgelopen jaren zijn ondanks de crisis massale werkloosheid en een sterke toename van het aantal faillissementen voorkomen. Onze economie en arbeidsmarkt hebben veerkracht laten zien. Daaruit mogen we vertrouwen putten voor de toekomst. Maar vertrouwen alleen is niet genoeg.'

Met die woorden begon Beatrix gisteren haar troonrede, traditioneel uitgesproken op de derde dinsdag van september. Daarin blikt de koningin vooruit op het komende politieke jaar en vertelt ze de Nederlanders wat hen te wachten staat. Voor 2012 worden dat in de eerste plaats bezuinigingen. Sinds premier Mark Rutte vorig jaar zijn minderheidskabinet van VVD en CDA, gedoogd door de PVV van Geert Wilders, op de been bracht, is Nederland in een besparingskramp geschoten. 'Bezuinigen, bezuinigen, bezuinigen', luidt de mantra boven de Moerdijk.

Beatrix zei het zo: 'Het jaar dat voor ons ligt, wordt dan ook een jaar van ingrijpende bezuinigingsmaatregelen, die alle Nederlanders raken. De bezuinigingsoperatie van 18 miljard euro gaat aan niemand ongemerkt voorbij. Voor vrijwel iedereen daalt in het komend jaar de koopkracht. Tal van voorzieningen worden versoberd.'

Kinderopvang

De concrete besparingsplannen van de regering-Rutte staan in de zogenaamde Miljoenennota. Die lekte vorige week al uit en sindsdien wordt druk berekend wat de concrete gevolgen zijn voor een doorsneegezin. Volgens het Nationaal Instituut voor Budgetvoorlichting (Nibud) gaan vooral grote gezinnen en ouders met kinderopvang er flink op achteruit. 'Die huishoudens zijn genoodzaakt zich goed op een koopkrachtdaling voor te bereiden', schrijft het instituut.

Het Nibud plakt er ook concrete getallen op. Zo levert een traditioneel kostwinnergezin met een inkomen van 40.000 euro per jaar en drie kinderen 87 euro per maand in. Dat komt neer op een koopkrachtdaling van 3,2 procent. Ook gaan ouders die gebruik maken van de kinderopvang er maandelijks flink op achteruit. Het verschil tussen wel of geen kinderopvang kan oplopen tot ruim 100 euro per maand.

Volgens berekeningen van de vakcentrale MHP zouden de middengroepen zelfs nog meer moeten inleveren. Door een opeenstapeling van maatregelen gaan vooral gezinnen met kinderen, chronisch zieken, oudere werknemers en ambtenaren met middeninkomens er vaak tussen 5 en 10 procent op achteruit, aldus bestuurder Eddy Haket in De Telegraaf.

De vraag is dan ook: doet Nederland er wel goed aan zo drastisch te besparen? Wie naar de belangrijkste economische indicatoren kijkt, moet besluiten dat het land zijn zaakjes eigenlijk goed op orde heeft. In augustus bedroeg de werkloosheid 5,4 procent, de staatsschuld staat op 64 procent van het bnp. Volgend jaar zakt het begrotingstekort naar 2,2 procent. Dat is ruim de norm van 3 procent die Europa oplegt.

'Ik begrijp helemaal niet waar die bezuinigingsdrift goed voor is', zegt Harrie Verbon, hoogleraar openbare financiën aan de universiteit van Tilburg. 'Niet alleen zijn de economische indicatoren relatief goed, we sparen ook ontzettend veel. Nederland heeft waarschijnlijk ook het grootste pensioenfonds ter wereld. Daar zit 600 miljard euro in. Natuurlijk kan er altijd wat bespaard worden - we hebben een redelijk grote overheid - maar wat de regering-Rutte nu doet, is kolderiek.'

Nederland bespaart vooral op het verkeerde moment, vindt Verbon. 'Eigenlijk zouden we nu moeten meehelpen aan het vlot trekken van de Europese economieën die echt in de problemen zitten. We kunnen dat niet alleen, maar we zouden het wel samen met de andere sterke Europese landen moeten doen. Als het noorden van Europa alleen maar bezuinigt, komt het zuiden er nooit bovenop. Daarom zeg ik: voer een stimulerend beleid. We zeggen voortdurend dat Europa erg belangrijk is, maar we doen niets.'

 © Corelio








21-09-2011, p.16
Maarten Rabaey
Nederland haalt broekriem aan

Regering van premier Mark Rutte verduidelijkt drastische besparingen voor burgers en overheid

Nederland haalt broekriem aan

BRUSSEL l In haar jaarlijkse troonrede heeft de Nederlandse koningin Beatrix de motivatie van het liberaal-christendemocratische minderheidskabinet verduidelijkt om de komende jaren 18 miljard euro te bezuinigen. Iedereen moet inleveren, van burgers tot ambtenaren, en ook het bank- en verzekeringswezen, 'in de vorm van een bankenbelasting vanaf 2012'. De oppositie reageert verbolgen.

door maarten rabaey

De Nederlandse troonrede wordt jaarlijks voorgelezen door koningin Beatrix, maar is geschreven door de regering, de liberale premier Mark Rutte (VVD) en zijn christendemocratische coalitiepartner CDA. In de Troonrede hamerden beide partijen op hun stokpaardjes. De liberalen beklemtoonden de verantwoordelijkheid van het individu, het belang van een kleinere overheid en de rol van bedrijven, het CDA sleepte meer uitgaven voor zorg uit de brand. Gedoogpartner PVV van Geert Wilders werd gesust met een nationale politie, strengere migratie en integratie, maar diens scherpste verkiezingseisen werden al bij al zorgvuldig weggevijld.

Er bestaat voor premier Rutte maar één ordewoord meer: besparen. "Het jaar dat voor ons ligt, wordt een jaar van ingrijpende bezuinigingsmaatregelen, die alle Nederlanders raken", zei Beatrix. "De bezuinigingsoperatie van 18 miljard euro gaat aan niemand ongemerkt voorbij. Voor vrijwel iedereen daalt in het komend jaar de koopkracht. Tal van voorzieningen worden versoberd."

De Nederlanders zullen met andere woorden meer hun eigen boontjes moeten doppen, of zoals Rutte schreef: "de kracht van Nederland ligt in zijn ruim 16 miljoen inwoners". Daarbij hoort volgens de liberaal een kleine en krachtige overheid. "Bij een samenleving die mensen en bedrijven stimuleert in beweging te komen en het beste uit zichzelf te halen, past immers niet een overheid die in de weg loopt, maar een overheid die de weg baant."

Concreet worden overheidsregels verminderd en procedures vereenvoudigd. "Het terugdringen van bureaucratie biedt mensen in de publieke dienstverlening meer mogelijkheden hun vakmanschap te ontplooien", klinkt het, al komt dat niet zonder menselijke kost. "Het aantal rijksambtenaren en overheidsgebouwen zal de komende jaren aanzienlijk dalen."

De kwaliteit van het onderwijs moet omhoog, maar ook daar wordt een prijs voor betaald: voor studenten in het hoger onderwijs gaat de eigen bijdrage omhoog, opleidingen worden geconcentreerd.

Eurocrisis

De troonrede werd overschaduwd door de eurocrisis, waar in de berekeningen voor de begroting van 2012 nog geen rekening mee was gehouden. Een somberder scenario loert om de hoek. "De schuldencrisis in Europa kan ook onze economie raken. Omdat Nederland zeer afhankelijk is van de handel met het buitenland, zijn wij extra kwetsbaar", sprak Beatrix.

Een goed werkende interne Europese markt en een stabiele euro noemt het kabinet essentieel voor de economische doelstellingen van het regeringsbeleid. Om die reden investeerde Nederland de afgelopen jaren noodgedwongen fors in de stabiliteit van het bank- en verzekeringswezen. Nu vraagt de regering van deze sector een bijdrage, "in de vorm van een bankenbelasting vanaf 2012".

Daarmee zal onder meer in de kwaliteit van de zorg worden geïnvesteerd, waaraan in deze kabinetsperiode ruim 15 miljard euro méér wordt uitgegeven. Toch wordt tegelijk de kaasschaaf bovengehaald. Onder meer in uitkeringen voor gehandicapten zal zwaar worden gesaneerd. "Zonder maatregelen worden premies onbetaalbaar en gaat in de toekomst een onverantwoord groot deel van de schaarse overheidsmiddelen naar de zorg", motiveert het kabinet.

'Bangmakerij'

De oppositie reageerde verbolgen op de Troonrede. De PvdA verwijt het kabinet een gebrek aan leiderschap. "Het is niet bereid maatregelen te nemen voor een bestendige toekomst en is niet opgewassen tegen de problemen van de toekomst", zegt partijleider Job Cohen. "Het gevoel van urgentie ontbreekt." Cohen steunt wel de pensioenhervorming en het Europabeleid van het kabinet.

Emile Roemer, fractieleider van de SP, ging nog een stap verder. "Dit is alleen bangmakerij. De boodschap is redden wat er te redden valt, vrouwen en kinderen eerst."

GroenLinks-leider Jolande Sap sprak van 'Haagse bluf'. "Heel veel bezuinigen en toch niet de begroting op orde krijgen." Ook de linksliberale D66-leider Pechtold was ontgoocheld. "Veel woorden over onderwijs, maar geen extra euro's voor onderwijs. Geen woorden zelfs over duurzaamheid. Het kabinet verschanst zich angstig achter het regeerakkoord in de hoop dat de crisis overwaait. Defensief mijmert het over de plannen van vorig jaar."

Beatrix in troonrede:

Voor vrijwel iedereen daalt de koopkracht. Tal van voorzieningen worden versoberd

n Koningin Beatrix arriveert in de gouden koets op het Binnenhof in Den Haag, waar ze de troonrede zal voorlezen.

 © De Persgroep Publishing








20-09-2011, p.27

'Volkskrant'-columnist Arnon Grunberg stelt vast dat Geert Wilders het begrip 'linkse hobby's' nogal ruim interpreteert

'De euro is al een linkse hobby genoemd, nog even en we

krijgen te horen dat het kapitalisme een linkse hobby is.'

'Volkskrant'-columnist Arnon Grunberg stelt vast dat Geert Wilders

het begrip 'linkse hobby's' nogal ruim interpreteert

 © De Persgroep Publishing








20-09-2011, p.15
Maarten Rabaey
Nederland stelt hakbijlbegroting voor

Minderheidskabinet van liberalen en christendemocraten voorspelt 'enkele zware en onzekere jaren'

Nederland stelt hakbijlbegroting voor

Brussel l In Nederland demonstreerden maatschappelijke organisaties tegen de 'sociale afbraak' van het VVD-CDA-minderheidskabinet. De snoeiharde begroting dreigt ook een splijtzwam te worden in de gedoogconstructie met de PVV van Geert Wilders. 'Op belangrijke onderwerpen zitten er melkwegstelsels tussen hen en ons.'

door maarten rabaey

Op Prinsjesdag wordt in Nederland traditiegetrouw de begroting voorgesteld. Dit jaar wordt de presentatie van de 'Miljoenennota 2012', waarvan de inhoud vorige week al uitlekte, overschaduwd door sociale protesten. In Den Haag betoogden vakbonden, chronisch zieken, gehandicapten, werknemers van sociale werkplaatsen en vertegenwoordigers van andere maatschappelijke organisaties gisteren tegen de drastische bezuinigingen van het liberaal-christendemocratisch minderheidskabinet van premier Mark Rutte, die regeert met gedoogsteun van de populistische PVV.

De organisaties hekelen dat vooral de lagere en middeninkomens het hardst worden getroffen door de bezuinigingen. Het motto van de manifestatie was 'Stop de stapeling'. Gehandicapten en chronisch zieken vrezen het slachtoffer te worden van een opeenstapeling van maatregelen, terwijl er wel geld is voor extra wegen en het koningshuis.

In zijn Miljoenennota voorspelt het kabinet voor Nederland "enkele zware en onzekere jaren". De koopkracht van de consumenten zal de komende drie jaar dalen. Volgend jaar zullen alle loonstijgingen tenietgedaan worden door een inflatie van 2 procent. De bezuinigingen gaan alle Nederlanders in de portemonnee tasten. Middeninkomens leveren enkele tientallen euro per maand in. Er wordt gesnoeid in de kinderbijslag. Ook in de zorgsector wordt drastisch bespaard.

Hendrik en Ingrid

Met het oog op de eurocrisis en een eventuele recessie in de VS houdt het kabinet ook nog eens een 'zwart scenario' achter de hand. Dan zijn nog eens 5 miljard euro extra bezuinigingen nodig, boven op de 18 miljard uit het regeer- en gedoogakkoord met de PVV van Geert Wilders.

Vanuit de oppositie komt scherpe kritiek op de bezuinigingen. Volgens PvdA-leider Job Cohen raken ze aan het fundament van de samenleving. "Het gaat niet alleen om mensen die arm zijn of hulpbehoevend, nee, juist ook om mensen uit de middengroepen die dolgraag een rol in de samenleving willen spelen. Dat kunnen ze ook, maar dan hebben ze wel iets extra's nodig. Mark Rutte heeft daar geen gevoel voor. Hij kijkt alleen maar naar de staatsschuld. De rest is eigen verantwoordelijkheid."

Zelfs Ruttes gedoogpartner Wilders zei "geschrokken" te zijn van de Miljoenennota, die hard is voor de 'gewone man'. Extra bezuinigen noemt hij een brug te ver. "Als het toch nodig is, ga ik dat spel keihard spelen. Dan krijgen ze een zware dobber en ik weet niet hoe dat gaat aflopen. Want Henk en Ingrid hebben genoeg voor hun kiezen gehad. Dan zal er toch nog meer gehaald moeten worden bij Europa, ontwikkelingshulp, publieke omroep en de subsidies op kunst en cultuur", dreigde hij zaterdag.

Wilders is ook boos omdat Rutte voor de historische verhoging van de pensioenleeftijd tot 67 jaar vorige week steun zocht, en kreeg, van de PvdA. Cohen noemde hij "de grote gedoger". "Heel onverstandig dat ze dat hebben gedaan", verweet hij VVD en CDA. "Dat geldt ook voor het vreselijk eurofiele karakter van de Miljoenennota. Op belangrijke onderwerpen zitten er melkwegstelsels tussen hen en ons."

Pro forma

Volgens Cohen trekt Wilders nu maar beter de 'stekker uit het kabinet'. "Gedogen betekent dat je afspraken maakt met het kabinet en dat je in ruil daarvoor zegt: ik zal het kabinet niet laten vallen. Dat doen wij juist niet, sterker nog: hoe eerder ze weg zijn hoe beter", zei hij in de Volkskrant. "Maar als wij alleen maar aan 'kabinetje pesten' zouden doen, vallen we in ons eigen zwaard op een manier die slecht is voor Nederland."

Achter de publieke tweespalt tussen Wilders en Cohen gaat volgens politicoloog Gijs Schumacher van de Vrije Universiteit Amsterdam een politieke trend schuil die zich al een tijdje aftekent. "De gedoogconstructie met PVV blijkt nu vooral pro forma, opgezet om de kiezers van de PVV terug te winnen. In de praktijk regeert het minderheidskabinet Rutte I nu zowel met de PVV als de PvdA. Er blijft politieke competitie over verschillende beleidskwesties, zoals de sociale zekerheid en Europa, maar op gebied van overheidsfinanciën kon dit net zo goed een Paarsplusregering zijn. Dramatische maatregelen zijn nu eenmaal nodig omdat de kosten van de gezondheidszorg de voorbije tien jaar ontzettend uit de klauwen zijn gelopen. Maar om het zorgsysteem betaalbaar te houden is de belangrijkste maatregel eigenlijk vorige week genomen met steun van PvdA: de verhoging van de pensioenleeftijd."

Politicoloog Gijs Schumacher (VUA):

In de praktijk regeert het minderheidskabinet Rutte I nu zowel met de PVV als de PvdA

n Ruiters van de Cavalerie Ere-Escorte werden een dag voor Prinsjesdag alvast even blootgesteld aan rookbommen en lawaai op het strand van Scheveningen. Verwacht wordt dat het wel eens een woelige Prinsjesdag kan worden.

 © De Persgroep Publishing








17-09-2011, p.30

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Wordt Willem IV een lintjesknipper?

De kans dat de macht van de Nederlandse koning(in) ingeperkt wordt, groeit. In de aanloop naar Prinsjesdag is het debat daarover weer losgebarsten.

 Volgende week is het weer zover: op de derde dinsdag van september rijdt koningin Beatrix in de Gouden Koets naar het Binnenhof in Den Haag, alwaar ze de traditionele Troonrede zal voorlezen. In die rede blikt ze terug op de belangrijkste gebeurtenissen van het voorbije jaar en kondigt ze de plannen aan die de regering voor het volgende jaar heeft (zie hiernaast). Het is Prinsjesdag, een van de grote dagen voor de Nederlandse monarchie.

Maar de Nederlandse politiek - of toch een belangrijk deel ervan - heeft grote plannen met het Huis van Oranje. De voorbije weken kwam zowel de Partij van de Arbeid als de PVV van Geert Wilders met voorstellen om de rol van de koning(in) in te perken. De partij van Job Cohen hield het bij een kleinere aanpassing - de koningin zou niet langer het initiatief hebben bij de regeringsvorming - maar in het wetsvoorstel van de PVV zou de koning louter nog een ceremoniële functie bekleden.

Nu heeft de koning in Nederland net iets meer te zeggen dat in België. Net als koning Albert is koningin Beatrix aan zet na de parlementsverkiezingen. Ze kiest de informateurs. Maar ze is ook lid van de regering en voorzitter van de Raad van State, het belangrijkste adviesorgaan van de regering en de hoogste bestuursrechter van het land. Beatrix ontvangt bovendien wekelijks de minister-president om op de hoogte te blijven van het reilen en zeilen in het land.

'Nederland is bij mijn weten de enige Europese monarchie die de koning evenveel bevoegdheden toekent als de ministers', aldus staatsrechtspecialist Tijn Kortmann in NRC Handelsblad. 'In een moderne grondwet is dat niet verdedigbaar. Als de koning zijn of haar poot stijf houdt, kan dat verstrekkende gevolgen hebben.'

Kortom, de Nederlandse monarchie functioneert goed zolang de koning zich wijs gedraagt. Niet dat Kortmann zich daarover onmiddellijk zorgen maakt. Maar, zegt hij, 'ik weet dat koningin Wilhelmina er bijvoorbeeld curieuze denkbeelden op nahield over ons staatsbestel. Als het aan haar had gelegen, had Nederland een autoritair oligarchisch regime gekregen. Dankzij minister-presidenten als Willem Drees is het daar nooit van gekomen.'

Spuugzat

Het debat over de rol van de koningin is niet nieuw. Net zoals in België duikt het met de regelmaat van de klok op. Dat Geert Wilders met een verregaand voorstel komt, heeft zeker te maken met de rol die Beatrix vorige zomer gespeeld heeft bij de kabinetsformatie. Vooral in PVV-hoek was forse kritiek te horen op haar keuze van informateurs. Ze stuurde zowel een PvdA'er en een CDA'er het veld in de hoop dat er een coalitie zonder de PVV gevormd zou worden. Tenminste, dat vonden de PVV'ers. Eerder had ook een kersttoespraak van de koningin - waarin ze opriep tot verdraagzaamheid - Wilders danig op de zenuwen gewerkt. 'Ik ben dit soort politieke toespraken spuugzat', had hij teruggeroepen.

Zijn partijgenoot André Elissen haastte zich vorig week om te zeggen dat het de PVV te doen is 'om het ambt van de koning, niet om de persoon, voor wie wij groot respect hebben. Dat moge duidelijk zijn.'

De politici moeten inderdaad voorzichtig manoeuvreren, als het over het koningshuis gaat, want het Huis van Oranje blijft bijzonder populair bij onze noorderburen. Dat blijkt uit de jaarlijkse Koninginnedagenquête, die onderzoeksbureau Synovate voor de NOS uitvoert. Daaruit blijkt elk jaar opnieuw dat een grote meerderheid van de Nederlanders wil vasthouden aan de monarchie, met koningin Beatrix aan het hoofd van de regering. Dit jaar sprak 73 procent van de ondervraagden zich in die zin uit. Zes op tien vond wel dat het koningschap wat moderner mocht worden. Maar daarbij denken de Nederlanders niet meteen aan het minder macht geven aan het 'instituut Oranje', maar vooral aan privileges en jaarinkomen. Slechts 17 procent vindt dat Nederland een republiek moet worden. Ook Beatrix zelf blijft populair, populairder dan haar zoon en troonopvolger Willem-Alexander. Maar de absolute lieveling van het Nederlandse volk is prinses Maxima, de vrouw van Willem-Alexander.

Geruchten

De vraag is dan ook: waarom wil het gros van de politieke partijen zich wagen aan een hervorming. Want het zijn niet alleen PvdA en PVV die van de koning een lintjesknipper willen maken. Ook GroenLinks, D66, SP en de Partij voor de Dieren zitten op dezelfde golflengte. Enkel de drie confessionele partijen (CDA, SGP en ChristenUnie) en de VVD vinden dat er niets moet veranderen.

En laat er geen misverstand over verstaan: ook Beatrix en Willem-Alexander staan niet te springen voor een louter ceremoniële rol. 'Dat heeft Willem-Alexander al verschillende keren in interviews laten uitschijnen', zegt Marc van der Linden, hoofdredacteur van Royalty. Dat het debat nu weer prominent wordt gevoerd, heeft volgens Van der Linden te maken met de 'nakende' troonopvolging. Al enkele jaren duiken, vooral in aanloop naar Koninginnedag, de geruchten op dat Beatrix (73) de fakkel wil doorgeven. Tot nog toe bleef het echter bij geruchten. 'Maar we zitten in een interbellum. Ik gok nu dat de wissel van de wacht tussen 2013 en 2015 gebeurt. Het zou in elk geval goed zijn dat de nieuwe rol van de koning geregeld wordt voor Willem-Alexander aantreedt, want anders kan het beeld ontstaan dat hij niet goed genoeg is.'

Heeft de Nederlandse politiek minder vertrouwen in Willem-Alexander dan in Beatrix? Van der Linden: 'Nederland is het gewoon niet gewend koningen te hebben. Dat speelt in zijn nadeel. En voorts ligt hij minder goed bij de linkse intellectuelen dan zijn moeder, hoewel er geen objectieve verklaringen aan te geven zijn waarom dat zo is.'

Onontkoombaar

De vraag blijft echter: zal er effectief gesleuteld worden aan de macht van de koning, of blijft het bij politiek debat? NRC Handelsblad acht de kans groot dat de koning in de toekomst geen rol meer speelt bij de formatie van de regering. En ook het aantal leden van het koninklijk huis zal waarschijnlijk verminderd worden. Daarvoor is immers geen grondwetsherziening nodig. Maar dat de koning uit de regering wordt gezet of dat Nederland een republiek wordt (wat GroenLinks en SP willen), die kans acht de krant klein.

Van der Linden: 'Het is onontkoombaar dat er gesleuteld wordt aan de monarchie. Maar als de rol van monarch louter ceremonieel wordt, vind ik wel dat hij een eigen mening mag hebben, en die ook verkondigen. En daar kan dan iedereen het mee eens of oneens zijn.'

 © Corelio








17-09-2011, p.30

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Wordt Willem IV een lintjesknipper?

Nederland voert debat over rol van koning(in)

De kans dat de macht van de Nederlandse koning(in) ingeperkt wordt, groeit. In de aanloop naar Prinsjesdag is het debat daarover weer losgebarsten.

Volgende week is het weer zover: op de derde dinsdag van september rijdt koningin Beatrix in de Gouden Koets naar het Binnenhof in Den Haag, alwaar ze de traditionele Troonrede zal voorlezen. In die rede blikt ze terug op de belangrijkste gebeurtenissen van het voorbije jaar en kondigt ze de plannen aan die de regering voor het volgende jaar heeft (zie hiernaast). Het is Prinsjesdag, een van de grote dagen voor de Nederlandse monarchie.

Maar de Nederlandse politiek - of toch een belangrijk deel ervan - heeft grote plannen met het Huis van Oranje. De voorbije weken kwam zowel de Partij van de Arbeid als de PVV van Geert Wilders met voorstellen om de rol van de koning(in) in te perken. De partij van Job Cohen hield het bij een kleinere aanpassing - de koningin zou niet langer het initiatief hebben bij de regeringsvorming - maar in het wetsvoorstel van de PVV zou de koning louter nog een ceremoniële functie bekleden.

Nu heeft de koning in Nederland net iets meer te zeggen dat in België. Net als koning Albert is koningin Beatrix aan zet na de parlementsverkiezingen. Ze kiest de informateurs. Maar ze is ook lid van de regering en voorzitter van de Raad van State, het belangrijkste adviesorgaan van de regering en de hoogste bestuursrechter van het land. Beatrix ontvangt bovendien wekelijks de minister-president om op de hoogte te blijven van het reilen en zeilen in het land.

'Nederland is bij mijn weten de enige Europese monarchie die de koning evenveel bevoegdheden toekent als de ministers', aldus staatsrechtspecialist Tijn Kortmann in NRC Handelsblad. 'In een moderne grondwet is dat niet verdedigbaar. Als de koning zijn of haar poot stijf houdt, kan dat verstrekkende gevolgen hebben.'

Kortom, de Nederlandse monarchie functioneert goed zolang de koning zich wijs gedraagt. Niet dat Kortmannzich daarover onmiddellijk zorgen maakt. Maar, zegt hij, 'ik weet dat koningin Wilhelmina er bijvoorbeeld curieuze denkbeelden op nahield over ons staatsbestel. Als het aan haar had gelegen, had Nederland een autoritair oligarchisch regime gekregen. Dankzij minister-presidenten als Willem Drees is het daar nooit van gekomen.'

Spuugzat

Het debat over de rol van de koningin is niet nieuw. Net zoals in België duikt het met de regelmaat van de klok op. Dat Geert Wilders met een verregaand voorstel komt, heeft zeker te maken met de rol die Beatrix vorige zomer gespeeld heeft bij de kabinetsformatie. Vooral in PVV-hoek was forse kritiek te horen op haar keuze van informateurs. Ze stuurde zowel een PvdA'er en een CDA'er het veld in de hoop dat er een coalitie zonder de PVV gevormd zou worden. Tenminste, dat vonden de PVV'ers. Eerder had ook een kersttoespraak van de koningin - waarin ze opriep tot verdraagzaamheid - Wilders danig op de zenuwen gewerkt. 'Ik ben dit soort politieke toespraken spuugzat', had hij teruggeroepen.

Zijn partijgenoot André Elissen haastte zich vorig week om te zeggen dat het de PVV te doen is 'om het ambt van de koning, niet om de persoon, voor wie wij groot respect hebben. Dat moge duidelijk zijn.'

De politici moeten inderdaad voorzichtig manoeuvreren, als het over het koningshuis gaat, want het Huis van Oranje blijft bijzonder populair bij onze noorderburen. Dat blijkt uit de jaarlijkse Koninginnedagenquête, die onderzoeksbureau Synovate voor de NOS uitvoert. Daaruit blijkt elk jaar opnieuw dat een grote meerderheid van de Nederlanders wil vasthouden aan de monarchie, met koningin Beatrix aan het hoofd van de regering. Dit jaar sprak 73 procent van de ondervraagden zich in die zin uit. Zes op tien vond wel dat het koningschap wat moderner mocht worden. Maar daarbij denken de Nederlanders niet meteen aan het minder macht geven aan het 'instituut Oranje', maar vooral aan privileges en jaarinkomen. Slechts 17 procent vindt dat Nederland een republiek moet worden. Ook Beatrix zelf blijft populair, populairder dan haar zoon en troonopvolger Willem-Alexander. Maar de absolute lieveling van het Nederlandse volk is prinses Maxima, de vrouw van Willem-Alexander.

Geruchten

De vraag is dan ook: waarom wil het gros van de politieke partijen zich wagen aan een hervorming. Want het zijn niet alleen PvdA en PVV die van de koning een lintjesknipper willen maken. Ook GroenLinks, D66, SP en de Partij voor de Dieren zitten op dezelfde golflengte. Enkel de drie confessionele partijen (CDA, SGP en ChristenUnie) en de VVD vinden dat er niets moet veranderen.

En laat er geen misverstand over verstaan: ook Beatrix en Willem-Alexander staan niet te springen voor een louter ceremoniële rol. 'Dat heeft Willem-Alexander al verschillende keren in interviews laten uitschijnen', zegt Marc van der Linden, hoofdredacteur van Royalty. Dat het debat nu weer prominent wordt gevoerd, heeft volgens Van der Linden te maken met de 'nakende' troonopvolging. Al enkele jaren duiken, vooral in aanloop naar Koninginnedag, de geruchten op dat Beatrix (73) de fakkel wil doorgeven. Tot nog toe bleef het echter bij geruchten. 'Maar we zitten in een interbellum. Ik gok nu dat de wissel van de wacht tussen 2013 en 2015 gebeurt. Het zou in elk geval goed zijn dat de nieuwe rol van de koning geregeld wordt voor Willem-Alexander aantreedt, want anders kan het beeld ontstaan dat hij niet goed genoeg is.'

Heeft de Nederlandse politiek minder vertrouwen in Willem-Alexander dan in Beatrix? Van der Linden: 'Nederland is het gewoon niet gewend koningen te hebben. Dat speelt in zijn nadeel. En voorts ligt hij minder goed bij de linkse intellectuelen dan zijn moeder, hoewel er geen objectieve verklaringen aan te geven zijn waarom dat zo is.'

Onontkoombaar

De vraag blijft echter: zal er effectief gesleuteld worden aan de macht van de koning, of blijft het bij politiek debat? NRC Handelsblad acht de kans groot dat de koning in de toekomst geen rol meer speelt bij de formatie van de regering. En ook het aantal leden van het koninklijk huis zal waarschijnlijk verminderd worden. Daarvoor is immers geen grondwetsherziening nodig. Maar dat de koning uit de regering wordt gezet of dat Nederland een republiek wordt (wat GroenLinks en SP willen), die kans acht de krant klein.

Van der Linden: 'Het is onontkoombaar dat er gesleuteld wordt aan de monarchie. Maar als de rol van monarch louter ceremonieel wordt, vind ik wel dat hij een eigen mening mag hebben, en die ook verkondigen. En daar kan dan iedereen het mee eens of oneens zijn.'

 © Corelio








17-09-2011, p.13
Ayfer Erkul
Deense vrouwen aan de macht

Eerste vrouwelijke premier staat voor moeizame onderhandelingen met twee vrouwelijke partijleiders

Deense vrouwen aan de macht

Brussel l In Denemarken heeft momenteel niet één vrouw het voor het zeggen, maar drie. De sociaaldemocraat Helle Thorning-Schmidt won de verkiezingen en wordt wellicht eerste vrouwelijke Deense premier. Maar de regeringsvorming belooft moeizaam te verlopen met twee partijen in het linkse blok die eveneens geleid worden door charismatische vrouwen en die, behalve hun steun aan Thorning-Schmidt, niet veel gemeen hebben.

Door Ayfer Erkul

Na tien jaar centrumrechts beleid is in Denemarken opnieuw centrumlinks aan zet, met Helle Thorning-Schmidt als 's lands eerste vrouwelijke premier. Gisteren bood premier Lars Lokke Rasmussen, wiens centrumrechtse blok 87 zetels haalde, zijn ontslag aan bij de koningin. Het centrumlinkse blok eindigde op 92 zetels. Volgt nu wellicht een periode van erg moeizame onderhandelingen. Immers, een meerderheid van vijf zetels is niet erg groot en die winst heeft Thorning-Schmidt niet te danken aan haar eigen partij maar aan de Sociaalliberale Partij en de uiterst linkse Rood-Groene Alliantie in het blok. De sociaaldemocraten boekten hun slechtste resultaat sinds 1903 en eindigden op 44 zetels, wat één zetel verlies was tegenover de verkiezingen van 2007. Daardoor blijven de liberalen van ontslagnemend premier Rasmussen met 47 zetels de grootste partij in Denemarken.

Niets gemeenschappelijk

Het ziet ernaar uit dat drie vrouwen de dienst zullen uitmaken in de volgende jaren in Denemarken. Behalve Thorning-Schmidt is er de jonge, charismatische Johanne Schmidt-Nielsen (29), die de uiterst linkse Rood-Groene Alliantie leidt, en de al even charismatische Margrethe Vestager (43), die aan het roer staat van de Sociaalliberalen. "Dankzij haar partners wordt Thorning-Schmidt de eerste vrouwelijke premier van Denemarken", schreef de conservatieve Berlingske. De krant kopte groot: 'De premier en de winnaars', met daarbij de foto's van de drie vrouwen.

De onderhandelingen in het centrumlinkse blok, dat een verzameling is van sociaaldemocraten, milieuactivisten, linkse radicalen en sociaalliberalen, beloven uiterst moeizaam te verlopen. Met de Socialistische Volkspartij kon Thorning-Schmidt al tot enkele afspraken komen, maar verwacht wordt dat ze het met de partijen van Schmidt-Nielsen en Vestager niet zo snel eens zal worden. Behalve hun steun aan het centrumlinkse blok en aan Thorning-Schmidt als premier hebben de drie partijen immers niet veel gemeen.

Schmidt-Nielsen, die het zetelaantal van haar partij verdrievoudigde tot twaalf, heeft haar kiezers beloofd haar uiterste best te doen om de toegevingen van de vorige regering aan de bedrijfswereld en aan de rijken ongedaan te maken. Margrethe Vestager stemde eerder al mee met de vorige regering in een pakket maatregelen die onder meer snoeien in vervroegde pensioenen en de werklozensteun beperken. Daartegen heeft Thorning-Schmidt zich radicaal verzet. Vestager is niet te spreken over de belastingverhogingen die Thorning-Schmidt wil doorvoeren voor rijke Denen. De sociaalliberale partijleidster zegt desondanks Thorning-Schmidt te zullen blijven steunen, in de regering als het kan en anders van buitenuit.

Exit extreem rechts

"Het is ons gelukt", zei Helle Thorning-Schmidt donderdagavond in haar overwinningstoespraak voor een uitzinnige menigte aanhangers. "We hebben geschiedenis geschreven. Vandaag is er een wissel van de wacht in Denemarken. We zullen ons uiterste best doen jullie vertrouwen waar te maken." Thorning-Schmidt had de economie tot belangrijkste thema van haar verkiezingscampagne gemaakt. Ze riep op tot ondersteuning van de verzorgingsstaat en zei de economie te willen stimuleren met extra uitgaven in plaats van de door ex-premier Rasmussen voorgestelde besparingen.

Met de winst van het 'Rode blok' komt er een einde aan de extreem rechtse invloed op de immigratiepolitie van de regering, uitgeoefend door de Deense Volkspartij van Pia Kjaersgaard. Die verloor drie zetels en eindigde op 22. Tien jaar lang kreeg de minderheidsregering van liberalen en conservatieven gedoogsteun van Kjaersgaard, een fenomeen dat nu ook te zien is bij onze noorderburen, waar de PVV van Geert Wilders vanaf de zijlijn het kabinet van de nodige stemmen voorziet.

De verkiezingen van donderdag maakten ook een einde aan de 'Rasmussen'-heerschappij: Lars Lokke Rasmussen was de derde premier op rij met die achternaam. Hij volgde de liberaal Anders Fogh Rasmussen (de huidige NAVO-baas) op, die op zijn beurt de opvolger was van de sociaaldemocraat Poul Nyrup Rasmussen. Familiebanden zijn er evenwel niet tussen het drietal.

Kandidaat-premier Helle Thorning-Schmidt:

Het is ons gelukt. Wij hebben geschiedenis geschreven

n Helle Thorning-Schmidt (boven) kan een coalitie vormen met de uiterst linkse Johanne Schmidt-Nielsen (onder links) en de sociaalliberale Margrethe Vestager (rechts).

 © De Persgroep Publishing








16-09-2011, p.18

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

PvdA-kamerlid geeft Wilders gelijk

Nederland

Marokkaanse jongeren hebben 'een soort etnisch monopolie'  op straatoverlast, zegt PvdA-kamerlid Diederik Samsom.

  Geert Wilders heeft in Nederland het debat over de multiculturele samenleving gepolariseerd. Een van zijn stokpaardjes is de stelling dat overlast op straat in de eerste plaats wordt veroorzaakt door Marokkaanse jongeren. Daarin wordt hij nu vanuit onverwachte hoek bijgetreden. Diederik Samsom, prominent PvdA-kamerlid, zegt hetzelfde.

Samsom begon een jaar geleden in het geheim te werken als straatcoach in Amsterdam. Gisteren vertelde hij daarover voor het eerst in NRC Handelsblad. 'Die filmpjes op sites als GeenStijl, met dat bloedirritante gedrag... Ik wilde het gewoon meemaken. Nu weet ik het. Dat triomfalisme bij die jongens, de wetenschap dat ze zich onaantastbaar voelen, en dat ook zijn. Dat gaat door merg en been.'

Samsom geeft een voorbeeld. 'Collega-straatcoach Mohammed en ik waren eens wat in de problemen gekomen. We werden geslagen, we sloegen ook terug. Mohammed deed aangifte. Hij dacht: dan piept dat jochie wel anders. Er gebeurde niets. Er moest van alles afgestemd worden: de reclassering, de schuldhulpverlening, enzovoort. Maar die jongen merkte er niets van. Als je dat gezagsvacuüm voelt, begrijp je dat het meer dan gewoon "een" gebeurtenis is. Het tast het zelfvertrouwen van de politie aan, het zelfvertrouwen van Nederland.'

Samsoms ervaring is dat het inderdaad in de eerste plaats om Marokkaanse jongeren gaat. 'Die jongens hebben een etnisch monopolie op dat soort overlast gekregen. Dat is de Ground Zero van het integratiedebat geworden. Maar met de islam heeft het geen bal te maken. Hoe geloviger, hoe minder last je van ze hebt.'

'Wat mij is aangevlogen, is de enorme afstand tot Nederland van die gezinnen. Als ik bij een Nederlands gezin ben, zie ik binnen vijf minuten het opleidingsniveau, waar ze vandaan komen... Bij een Marokkaans gezin zie ik niets. Ken je het romantische beeld van integratie, dat we elkaar leren begrijpen, dat we meer op elkaar gaan lijken? Dat is dus niet zo.'

 © Corelio








16-09-2011, p.6
Bart Eeckhout
De wraak van de jonge kneusjes

ANALYSE Hoe een jeugdige generatie politici dat onhaalbare B-H-V-akkoord dan toch kon sluiten

De wraak van de jonge kneusjes

Brussel l Alle rampspoedige analyses over het onvermogen van de nieuwe generatie politici kunnen de papiermand in. Als in een Revenge of the Nerds slaagden Alexander De Croo (Open Vld), Charles Michel (MR) en hun leeftijdsgenoten waar hun vaders faalden door een B-H-V-deal te sluiten. Toch blijft de vaststelling overeind dat compromissen nooit meer zullen zijn wat ze waren.

Door Bart Eeckhout

Vatten we, ten behoeve van de Twittergeneratie, het nieuws van de voorbije 72 uur even samen. Dinsdagochtend stonden we op met het ontslag van de hoogste magistraat van het land en gingen we slapen met de exit van de premier die sowieso toch al anderhalf jaar ontslagnemend was. Overdag ontaardde een bestuurscrisis in een van 's lands grootste bedrijven, deels in overheidshanden, in een vieze personenstrijd en waaide vanuit de VS het bericht binnen dat onze banken stilaan weer op droog zaad zitten. Dat komt dan weer omdat het niet langer uitgesloten is dat een Europese lidstaat failliet gaat.

De regeringsonderhandelingen raakten diezelfde nacht nog diep in coma, om niet eens 24 uur later te verrijzen in een eerste grote communautaire doorbraak sinds euh... ja, eigenlijk sinds 2007. We willen maar zeggen: het zijn boeiende en vermoeiende tijden. Alleen al die context maakt duidelijk dat het hoogst onrechtvaardig is om de institutionele impasse te reduceren tot het onvermogen van een slappe generatie 'kinderen van'.

'Ze' kunnen het niet

Toch is net dàt wat in de commentaren, en heus niet alleen op scheldfora, wel eens durft door te klinken. 'Ze' kunnen het niet, dàt toontje. De twijfelzucht van Wouter Beke (CD&V, 38) wordt afgezet tegen doordouwer Jean-Luc Dehaene (72), de ideologische vlakheid van Alexander de Croo (Open Vld, 36) gecontrasteerd met de visie van Guy Verhofstadt (59) en Caroline Gennez (37) wordt zowat persoonlijk aansprakelijk gesteld voor al het falen van de sociaaldemocratie.

De existentiële problemen in de klassieke partijen in Vlaanderen zijn niet van de baan met het akkoord over de splitsing van B-H-V. Maar de generatie dertigers die vandaag politieke verantwoordelijkheid draagt, heeft minstens bewezen dat zij een rationeel akkoord kan sluiten. "Een toegangsexamen voor de regeringsonderhandelingen", noemde De Croo junior het resultaat, met een leeftijdsgebonden metafoor uit het onderwijs.

Het is zelfs niet eens zo'n slecht resultaat. Zuiver genoeg zou de splitsing nooit geweest zijn voor de Vlaams-radicalen, maar de deal is relatief slank. Zeker als je dat vergelijkt met de institutionele bric-à-brac die eerder door 'leermeesters' Guy Verhofstadt (in 2005) of Jean-Luc Dehaene (in 2010) op tafel gelegd is.

Net dat maakt het generationele verwijt zo onjuist. Het zijn de vorige generaties staatslieden die het land onvoldoende voorbereid hebben op de schokken waar hun opvolgers nu middenin zitten. Het is de staatsconstructie (inclusief financiering) uit het CVP-tijdperk van Martens en Dehaene die vandaag compleet uitgewoond is. Vervolgens is onder paars de economische bloei te weinig ingezet om de schatkist te verzekeren voor slechtere tijden.

De haute finance, ten slotte, die de Belgische (en bij uitbreiding westerse) banken aan de rand van de afgrond bracht, zit ook niet bepaald vol jonge kneusjes. Dat al die problemen nu tegelijk op ons afgekomen zijn, is dan ook niet de schuld van onbekwame dertigers. Het is de foutenmarge die weggevallen is. Daarin schuilt ook de frustrerende beperking van het onverhoopte B-H-V-akkoord: er volgt in deze loop naar een volwaardige regering nog een reeks horden.

Het geval De Wever

In het generationele argument zit overigens nog een even merkwaardige als interessante denkfout. N-VA-voorzitter Bart De Wever (41) behoort tot dezelfde leeftijdscategorie en hij slaagt er wel in een grote groep kiezers te mobiliseren voor zijn boodschap. Daarmee is meteen bewezen dat succes of falen weinig te maken heeft met het aantal jaren op de teller.

De tot nader bericht nog altijd toenemende bijval voor De Wever toont evenwel aan dat dit wel degelijk fundamenteel andere tijden zijn om politiek te bedrijven. Politici halen vandaag gemakkelijk publiek succes als ze erin slagen om zichzelf te distantiëren van het politieke establishment. Dat geldt voor De Wever maar ook ongeacht hun fundamentele verschilpunten voor Geert Wilders in Nederland, de Tea Party in de VS of de oprukkende euroscepsis overal in Europa. Met een flinke stap kun je zelfs in het neen tegen het establishment dat de Arabische Lente aanvuurde hetzelfde sign of the times lezen.

Wat al die soms tegengestelde bewegingen alleszins met elkaar verbindt, is de radicale afwijzing van 'het compromis' als ultiem symbool van het politieke establishment. Vergelijken worden per definitie in beslotenheid gesloten, ze wijken altijd af van het eigen gelijk en ze zijn moeilijk uit te leggen, of toch tenminste moeilijker dan de kreet dat het been wordt stijf gehouden.

Dat maakt elk compromis kwetsbaar voor verwijten van achterkamerpolitiek en elitarisme. En in omwentelende tijden, zoals we ze nu meemaken, knoopt een ruim publiek dat soort verdachtmakingen gemakkelijker in de oren. De vijf minuten politieke moed die uiteindelijk na 458 dagen gevonden werden, waren dan ook vooral nodig om de angst voor het compromis te overwinnen.

De vergeten verzoening

Die neiging naar compromisloosheid hangt niet zomaar in de lucht, van Washington tot Brussel. De positieve waarde van verzoening die de voorbije zestig jaar aan het concept compromis werd gehangen, is aan het wegsmelten. Dat het Europese compromis geboren is uit een waarborg voor vrede op het continent, maakt vandaag geen indruk meer. Hetzelfde geldt voor de Belgische solidariteit als verzoening van levensbeschouwelijke tegenstellingen en garantie voor welvaart.

Die argumenten behouden vandaag nog slechts een historische waarde, nu de mensen die de tijden van voor de 'grote compromissen' aan den lijve hebben ondervonden uit het hart van de samenleving verdwijnen. De partijen waarvoor zij traditioneel gestemd hebben, verdwijnen stilletjes met hen mee.

Voor jongere kiezers is de waarde van het compromis geen vanzelfsprekendheid meer. Betalen voor de Walen, betalen voor de ouderen, betalen voor de banken, betalen voor de Grieken: veel gekker moet het in hun ogen niet meer worden. Zo bekeken wordt de moeizame tocht naar een compromis toch weer een kwestie van generaties. Maar dan wel bij de burger, niet bij de verkozene.

Het zijn net de vorige generaties staatslieden die het land onvoldoende voorbereid hebben op de schokken waar hun opvolgers nu middenin zitten

n Van links naar rechts: Jean-Michel Javaux (Ecolo), Laurette Onkelinx (PS), Wouter Beke (CD&V), Charles Michel (MR), Caroline Gennez (sp.a), Joelle Milquet (cdH), Elio Di Rupo's assistente Anne Putrain, Elio Di Rupo (PS), Alexander De Croo (Open Vld) en Wouter Van Besien (Groen!).

 © De Persgroep Publishing








15-09-2011, p.19

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Klaar met buitenlanders

Denen hebben genoeg van de gedoogregering

De Denen stemmen vandaag voor een nieuw parlement. Na tien jaar zijn ze hun rechtse minderheidsregering, die bestuurt met  gedoogsteun van de Deense Volkspartij, beu. 

Van onze correspondent

 in Denemarken

De Deense premier beschikt over een magisch knopje. Hij kan het parlement op elk moment naar huis sturen. Daardoor zit er nauwelijks een regering in Kopenhagen haar wettelijke vier jaar uit. Wanneer de helft van de ambtstermijn erop zit en het beleid grotendeels is doorgevoerd, wacht de premier op gunstige opiniepeilingen... en drukt op het knopje.Met deze grondwettelijk verankerde truc kon vorig premier Anders Fogh Rasmussen zijn termijn twee keer verlengen. In april 2009 nam hij de wijk naar Brussel om secretaris-generaal van de Navo te worden. Hij gaf de fakkel door aan zijn liberale partijgenoot Lars Løkke Rasmussen. Deze laatste Rasmussen (geen familie van de eerste) heeft eind augustus weer op het magische knopje gedrukt. Vandaag vinden er vervroegde verkiezingen plaats.

Slecht in de peilingen

De peilingen zagen er de laatste weken voor Rasmussen allesbehalve rooskleurig uit. Het rechtse blok haalt in de peilingen 84 parlementszetels; het linkse 91.

Als er een einde komt aan het huidige minderheidskabinet van liberalen en conservatieven, behoort ook de gedoogsteun van de Deense Volkspartij tot het verleden. De partij onder leiding van de goedgebekte Pia Kjærsgaard geldt als inspiratie voor de PVV van Geert Wilders wat betreft immigratie en de eerder linkse sociaal-economische agenda. Maar de Denen hebben er geen boodschap meer aan. Waarom niet?

Teveel invloed

Het rechtse bastion in Denemarken kampt met metaalmoeheid en intern gekrakeel. De conservatieve coalitiepartner vindt het na tien jaar welletjes dat de Deense Volkspartij vanuit de oppositie zoveel invloed heeft. Voorzitter Lars Barfoed zette de deur al op een kier voor een samenwerking met de links-liberalen uit de oppositie. Het rechtse kabinet kwam in 2001 aan de macht met de roep naar een streng vreemdelingenbeleid. Liberale voorman Anders Fogh Rasmussen deed het ondenkbare door thema's van de verguisde Deense Volkspartij over te nemen. Op die manier stootte hij de machtige sociaaldemocraten, die intern verdeeld waren over het buitenlandersthema, van de troon. 'Tijd voor verandering', heette de slogan op een affiche met een foto van veroordeelde migrantenjongeren. 

Einde aan tolerantie

Rasmussen zag in dat hij alleen aan de macht kon komenals hij een minderheidsregering van liberalen en conservatieven vormde met steun van de rechts-populistische partij. Aan de buitenwereld vertelde hij dat de rechts-populisten geen deel uitmaakten van de regering. In de praktijk kwamen alle begrotingen en tal van radicale veranderingen er enkel met de steun van die partij. De strenge Deense vreemdelingenwetten, het nieuwe cultuurbeleid, minder aandacht voor milieu en een harde aanpak van de hippiewijk Christiania in Kopenhagen dragen de stempel van de Volkspartij. Het werdeen afrekening met de te tolerant ervaren geest van 1968.

De kiezer beloonde de rechtse regering twee opeenvolgende keren in het stemhokje. Maar nu vindt de burger dat de restauratie achter de rug is. De Deense Volkspartij roept wel nog steeds om extra grenscontroles, een zoveelste verstrenging van de vreemdelingenwetten en geleidelijke Deense uittreding uit de EU. Maar de burger maakt zich zorgen over zijn portemonnee.

De financiële crisis heeft ook in Denemarken lelijk huis gehouden. De vastgoedmarkt zit strop, tal van banen verdwijnen en de regering heeft een begroting met rode cijfers ingediend. Voor het eerst sinds de verkiezingen van 1998 zijn economie, werk en welvaart weer de belangrijkste onderwerpen. De wachtlijsten in de gratis gezondheidszorg, het behoud van de gemeentelijke kindercrèches, debejaardenzorg en het kosteloze onderwijs staan centraal. Dat zijn de thema's van de sociaaldemocraten, de traditionele machtspartij in Scandinavië.

Broekriem aanhalen

Zowel het linkse als het rechtse blok maken duidelijk dat de Denen de komende jaren de broekriem fiks moeten aanhalen. Uit strategische overwegingen hebben de sociaaldemocraten en socialisten beloofd dat ze geen komma aan het ultrastrenge vreemdelingenbeleid zullen veranderen. Het thema buitenlanders is daarmee van de politieke agenda. De Denen kregen hun strenge immigratiewetten en hebben nu andere zorgen.

 © Corelio








09-09-2011, p.36

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

'Nederland is niet anti-Europees'

Interview Maxime Verhagen en Karel De Gucht

Nederland vraagt veel strengere sancties voor begrotingsuitspattingen. 'We willen de Grieken niet uit de euro gooien, maar net aan boord houden.'

Van onze redacteur

De brilsmurfen van Europa. Zo worden de Nederlanders in de Brusselse wandelgangen soms smalend omschreven. Kleine vervelende oranje mannetjes, die tot vervelens toe met het opgeheven vingertje benadrukken dat het eigenlijk anders moet.

En opgejaagd door de populistische volkspartij PVV van Geert Wilders, de gedoogpartner van het minderheidskabinet Rutte-Verhagen, die er bijna op zijn eentje voor zorgde dat het imago van onze noorderburen buiten de landsgrenzen radicaal omsloeg. Van het braafste jongetje in de klas werd Nederland plots de boeman van Europa.

'Maar Maxime Verhagen is geen populist, hoor! Anders zat ik hier nu niet', grapt Europees commissaris voor Handel Karel De Gucht plots middenin het gesprek. Het is tekenend voor de goede sfeer aan tafel. De Gucht (Open VLD) en Verhagen (CDA) mogen dan wel van een andere politieke strekking zijn, hun politieke loopbanen kruisten elkaar meermaals en het wederzijdse respect is groot.

Telkens als Verhagen in de problemen komt als hij de dubbelzinnige houding van Nederland ten opzichte van Europa moet uitleggen, schiet de Belgische commissaris hem met de glimlach te hulp. En dat éénmaal zelfs met een voor De Gucht ongewoon gevoel voor diplomatie.

Toch kan dat de onderlinge meningsverschillen niet helemaal verbloemen. Want die zijn er wel degelijk. Zo schreven vier Nederlandse toppolitici, onder wie vicepremier Verhagen, gisteren in The Financial Times een opmerkelijk opiniestuk waarin ze pleiten voor nog strengere sancties voor de lidstaten die zich niet aan de begrotingsafspraken houden. Afspraken die veel verder gaan dan het voorlopige Europese akkoord over de nieuwe begrotingsdiscipline - de zogeheten sixpack - en het zelfs mogelijk maken dat lidstaten zich onder curatele laten stellen of ervoor kiezen om uit de euro te stappen.

Minister Verhagen, bedoelt u daar Griekenland mee?

'Kijk, het doel is niet om de Grieken uit de euro zetten. Het doel is ervoor te zorgen dat er begrotingsdiscipline is, dat het huishoudboekje in orde is. En tegelijkertijd ervoor te zorgen dat er economische groei (verdienkracht, red.) komt, zodat de schulden uiteindelijk afbetaald kunnen worden. De afspraken moeten nagekomen worden, zodat we opnieuw een stabiele Europese munt krijgen.'

Dus u bent het niet eens met uw landgenoot en vroegere mentor Frits Bolkestein, die wel pleit voor een exit van Griekenland uit de eurozone?

'Met alle respect voor meneer Bolkestein, maar dat is een ex-politicus die geen hand heeft in de stukken die het kabinet maakt.'

Wat u wel vraagt, is een nieuwe commissaris die de begrotingsnormen in het Stabiliteitspact bewaakt.

'Ja, dat klopt. We vragen een onafhankelijk toezicht waarbij we een duidelijke rol aan de Commissie geven. Die moet ervoor zorgen dat de vroegere afspraken nagekomen worden en dat we niet opnieuw in een situatie zoals met Griekenland komen. Die commissaris kan steeds zwaardere sancties opleggen aan landen die zich niet aan de afspraken houden. En als landen zich niet meer in die afspraken kunnen vinden, dan staat het hen vrij om eruit te stappen. Maar dat is niet het doel, integendeel.'

Maar is daar geen verdragswijziging voor nodig?

'Euh, naar mijn mening... (twijfelt) zal de juridische dienst van de Europese Commissie daar naar moeten kijken. Als daar een verdragswijziging voor nodig is, prima. Maar ik denk dat we heel veel kunnen realiseren zonder verdragswijziging. (De Gucht snelt Verhagen te hulp) 'Die eurocommissaris is er eigenlijk al, er zijn er al 27.' (Verhagen pikt in) 'Er is nu zelfs een eurocommissaris voor Minderheidstalen, dus waarom niet voor Begrotingsdiscipline?'

Nederland maakt er zich wel niet populair mee.

'Nederland is niet anti-Europees. Het is niet omdat wij in Brussel soms een lijn in het zand trekken, dat wij tegen Europa zijn.'

Toch kreunt ook uw land onder het toenemend populisme. Durven de Nederlands politici hun kiezers nog wel de waarheid vertellen?

'Nogmaals, Nederland is niet anti-Europees. Wij vinden gewoon dat landen hun afspraken moeten nakomen. Wij hebben een traditie van handelsgeest en solidariteit en die houden wij hoog. Ook in Europa. Wij vinden Europese samenwerking belangrijk. Ook in het belang van onze eigen mensen, onze toekomst en onze banen.'

Samenwerking uit eigenbelang, dus.

De Gucht: 'Maar daar is toch niets mis mee?'

Kunt u verklaren waarom populisme en anti-Europese gevoelens altijd samengaan?

De Gucht: 'Dat is iets anders. Dat hangt samen met de geschiedenis van het populisme. Meestal kijkt men niet verder dan de eigen kring, en al wat daarbuiten ligt is vijandig. Dat de populisten zich afzetten tegen Europa, is dus niet meer dan normaal.'

Toch zegt de N-VA dat ze pro-Europa is. Hoe verklaart u dat dan?

'Dat lijkt alleen maar zo. Het Europa van Bart De Wever is niet dat van mij. De N-VA gaat uit van een Europa der volkeren, waarin ze als een soort asteroïde rondvliegt. Ik zou dus niet durven zeggen dat Bart De Wever een Europeaan is. Zijn beweegredenen zijn zuiver nationalistisch. (ontwijkend) Trouwens, de discussie van wie er wel en niet-Europees is, doet er eigenlijk niet toe. De bedoeling van het Nederlandse voorstel is niet om Griekenland uit de euro te duwen, maar om het aan boord te houden. Nederland is overigens niet het enige land dat vindt dat de huidige voorstellen over een strengere begrotingsdiscipline in Europa niet ver genoeg gaan.'

Duitsland en Frankrijk verkiezen een soort Europese economische schaduwregering, die twee keer per jaar samenkomt.

De Gucht:'Dat klopt. Dat is Gaullistischer dan De Gaulle zelf en dat is ook geen echte regering. Ca ne marche pas. (Verhagen knikt instemmend). Dat heeft het verleden trouwens bewezen. Je loopt dan het risico dat de grote landen (Duitsland en Frankrijk) zeggen: wij doen niet meer mee.'

In haar toespraak voor de Bundestag zei Merkel woensdag dat Europese verdragswijzigingen geen taboe meer mogen zijn. Wat bedoelde ze daar volgens jullie mee?

De Gucht: 'Ik weet het niet. Wij zeggen ook niet dat dit taboe is. Maar voor je aan de verdragen van Lissabon begint te morrelen, moet je goed weten waar je aan begint. Als je ziet hoeveel moeite het heeft gekost om het Verdrag van Lissabon goed te keuren (blaast). En als het dan over een verdragswijziging gaat die verband houdt met de eurocrisis, mag dat geen tien jaar duren. Het moeten specifieke wijzigingen zijn, die snel goedgekeurd kunnen worden.'

Meneer De Gucht, hoe groot acht u de kans dat het Nederlandse voorstel erdoor komt?

'Ik denk dat er een goede kans bestaat. Ik heb het Nederlandse voorstel met zeer veel interesse gelezen. Het is knap gedaan. Wat Nederland wil doen is eigenlijk het systeem van de sixpack verder doortrekken. Net zoals de Europese Commissie wil. En dat tot op het moment dat je eigenlijk een begroting aan een lidstaat oplegt. Kun je dat zonder verdragswijziging doen? Wellicht niet altijd. Daar wil ik mij niet over uitspreken. Maar de algemene benadering vind ik de goede. Al ben ik niet zeker dat alle landen het daarmee eens zullen zijn.'

 © Corelio








09-09-2011, p.16
Olaf Tempelman
Ook kledingmerk Lacoste is slachtoffer van Breivik

Handelsmerken lijden publicitaire schade door associatie met terreurdaden

Ook kledingmerk Lacoste is slachtoffer van Breivik

BRUSSEL l Het Franse kledingmerk Lacoste heeft gevraagd om Anders Breivik niet langer in hun shirts te laten verschijnen. Mensen kijken immers al een tijdje anders naar de Lacostekleren sinds de Noorse massamoordenaar ermee in beeld is gebracht. Of hoe producten soms de pech hebben met het kwaad geassocieerd te worden.

Door OLAF TEMPELMAN

Stel dat de Noorse politie de firma Lacoste gunstig gezind was geweest. Dan was er zeker een agent op Anders Breivik toegestapt: 'Doe jij even een andere trui aan voordat de wereldpers je in de auto gaat vastleggen hier bewijs je Lacoste geen dienst mee.' Vervolgens was er nog een telefoontje naar een pr-man van het kledingmerk in Parijs gepleegd. 'Hallo, hier Oslo. Kijk even op internet, daar staat hij ook nog in krokodillentrui. Shoppen jullie je logo zelf weg?'

Zo was Lacoste een wellicht publicitaire ramp bespaard gebleven. Immers: mensen hebben de neiging merken, voorwerpen, muziek of boeken te gaan associëren met personen met wie die voordien niets te maken hadden. Persoonlijkheden kunnen gaan kleven aan producten, producten aan persoonlijkheden. Wie het betwijfelt, moet bedenken dat Nespresso miljoenen spendeert aan een koffieshot van George Clooney en dat Richard Gere in een Lancia een betaalde reis langs Tibetaanse monniken maakt. Veel bedrijven geven miljoenen uit aan een beroemd gezicht, sommige krijgen het gezicht plus de publiciteit helemaal gratis.

Van het derde model van de Suzuki Swift waren er al veel verkocht voordat het op Koninginnedag 2009 'de auto van Karst T.' werd. De man reed in Apeldoorn door het publiek heen op de bus af waarop de Nederlandse koninklijke familie zat en veroorzaakte de dood van acht mensen, onder wie hijzelf. Zo vaak was het model in de aanslag te zien dat ook mensen zonder gedetailleerd oog voor auto's het gingen herkennen, vooral in de zwarte uitvoering. Voor Suzuki was het een geluk bij een ongeluk dat het model al uit de productie was genomen. Maar de publicitaire schade die het Japanse merk in Nederland van de aanslag heeft ondervonden, strekt zich waarschijnlijk uit tot de naam Suzuki zelf.

Domme pech

Geert Wilders en de Amerikaanse blogster Pamela Geller mogen ook boos zijn over de schade die Anders Behring Breivik hun heeft bezorgd. Toch valt hun schadeclaim in een andere categorie dan die van Lacoste of Suzuki. De merken hadden domme pech, elk enigszins beredeneerbaar verband ontbreekt. Karst T. had net zo goed in een Toyota kunnen rijden, Breivik had voor hetzelfde geld Hugo Boss mooi kunnen vinden. Maar Breivik had niet in plaats van Geert Wilders net zo goed PvdA-leider Job Cohen kunnen bewonderen.

Charles Manson was een Beatlefreak, hij geloofde in de geheime boodschappen in de nummers. In augustus 1969 vielen jonge vrouwen die in Manson een messias zagen op zijn instigatie het huis binnen van Roman Polanski in Californië, waar zij diens toenmalige, hoogzwangere echtgenote Sharon Tate en een reeks andere gasten doodstaken. Met hun bloed schreven zij twee titels van het White Album van The Beatles op de muren, 'Helter Skelter' en 'Piggies'. In 'Helter Skelter' had Manson zijn eigen visioen over het gewelddadige einde der tijden bevestigd gehoord. De componist van het nummer, Paul McCartney, had het zo niet bedoeld, hij schijnt een achtbaan op de kermis in gedachten te hebben gehad. Die associatie zette zich niet vast. 'Helter Skelter' bracht jarenlang de persoon van Charles Manson in herinnering op dezelfde wijze als 'Good Day Sunshine' dat deed met een kakelende haan en een gezin aan de ontbijttafel met cornflakes. Maar Manson had ook geïnspireerd kunnen raken door een nummer van een andere groep.

The Catcher in the Rye van J.D. Salinger inspireerde Mark David Chapman in december 1980 John Lennon te vermoorden. Een exemplaar van het boek werd in zijn bagage teruggevonden. Kon J.D. Salinger daar wat aan doen? Nee: er is geen ook maar enigszins beredeneerbaar verband tussen de inhoud en de moord, al probeerde Chapmans advocaat dat destijds wel te suggereren: Chapman zou in Lennon een van de phonies hebben herkend tegen wie de hoofdpersoon ageert, overigens geheel geweldloos.

Nietzsche-kenners zijn tot op de dag van vandaag bezig uit te leggen dat deze filosoof niets met antisemitisme en het Derde Rijk had uit te staan. Ze ontmoeten nog steeds tegenstand van mensen die vinden dat Nietzsche niet vrijuit gaat. Duizenden pagina's zijn er over volgeschreven. De combinatie van Nietzsche en Hitler is minder lukraak dan, laten we zeggen, die van Salinger en Chapman, maar er loopt zeker geen lijn zoals die er wel is tussen Geller of Wilders naar Breivik. De nazi's hadden een andere filosoof kunnen besmetten, zoals ze ook een andere componist hadden kunnen fêteren dan Wagner, hoewel die keuze niet onbegrijpelijk is en het is uitgesloten dat Mahler of Schönberg zouden zijn uitverkoren.

Zeker is dat Hitler net zo goed een ander soort snor had kunnen dragen. Tussen die snor en de nazileer is geen verband: niet alle nazi's droegen zo'n snor, Hitler had een snor van Stalinproporties kunnen hebben. Maar met dit snortype, eerst met (de Joodse) Charlie Chaplin geassocieerd, heeft de laatste 65 jaar zich nauwelijks iemand meer vertoond. Hitler had ook voor hetzelfde geld een andere voornaam had kunnen hebben. De jongensnaam Adolf is na 1945 in West-Europa praktisch uitgestorven.

Irrationeel denken

Deze vorm van associatie heeft, kun je wat kort door de bocht stellen, wortels in het menselijk vermogen tot irrationeel denken. Er ís geen verband tussen een kledingmerk en terrorisme, een autotype en een zelfmoordaanslag, een snordracht en antisemitisme. Wie de verbinding wel maakt, doet in de laatste instantie aan magisch denken. Maar dat is wel een talent van de meeste mensen.

Er bestaan zeker koele lieden die nog steeds probleemloos een Lacostetrui aantrekken, rustig in een zwarte Suzuki Swift stappen of zonder bijgedachten een vierkant snorretje dragen, maar hun aantal is beperkt. Het zijn immers ook de nuchteren die gezond verstand genoeg hebben om te constateren dat andere mensen de verbinding tussen bepaalde objecten en personen wel maken. Veruit de meeste mensen bezitten een goed ontwikkeld vermogen tot associëren. We leven in een universum waarin allerlei dingen ons constant aan andere dingen doen denken, waarin in laatste instantie alles persoonlijk is.

Dat levert veel moois op, een liedje wat ons aan bepaalde tijd terug doet denken, een autotype of een meubelstuk dat ons terugbrengt in onze jeugd, een kledingstuk dat een vriend of vriendin in herinnering roept. Minstens zo omvangrijk is het arsenaal narigheid. Dit soort spijkerjacks werd gedragen door tuig op het schoolplein, die stoelen stonden ook bij ons in het klaslokaal, dat is dezelfde boemboemmuziek als van de buren.

Persoonlijke associaties kunnen zo hardnekkig zijn dat zij een leven lang meegaan. Je hebt er zelfs die zich in het collectieve geheugen vastzetten en generaties en tijdperken overleven. Het is al bijna tweeduizend jaar geleden dat Nero toekijkend op een brandend Rome de lier bespeelde, maar met dit tokkelinstrument is het nooit meer helemaal goed gekomen.

Zo lang zal het leed voor Lacoste niet duren. Maar de prognose voor de komende jaren lijkt niet geweldig tenzij de pr-afdeling wat onderneemt. Van één remedie tegen een sterke associatie tussen een object en een persoon is de werking enigszins is bewezen: de sterkere associatie tussen dat object met een andere persoon. Zo kan de kwaadaardige gebruiker zijn monopolie verliezen. De Ierse popgroep U2 ondernam in 1988 een rehabilitatiepoging van het nummer 'Helter Skelter' middels een cover op het album Rattle and Hum. Die werd als volgt aangekondigd: "This is a song Charles Manson stole from the Beatles and we steal it back".

Het zal Lacoste vast niet lukken Barack Obama te strikken voor een pose in krokodillentrui, maar aan iemand in die richting moet een reclamebureau wel gaan denken.

Er bestaan zeker nog koele lieden die probleemloos een krokodillentrui aantrekken, maar hun aantal is beperkt

n Anders Breivik kwam in beeld met een Lacostetrui. Sinds Hitler zijn vierkante snorretjes taboe en The Catcher in the Rye raakte geassocieerd met de moord op Lennon.

 © De Persgroep Publishing








08-09-2011, p.15
Maarten Rabaey
'We moeten zwarte bladzijde omslaan'

'We moeten zwarte bladzijde omslaan'

Na de 9/11-aanslagen wilden Daisy Khan en haar echtgenoot, imam Feisal Abdul Rauf, nabij Ground Zero een islamitisch centrum met oecumenische ruimte oprichten. Zo wilden ze benadrukken dat de islam vreedzaam is. Maar dat werd verhinderd door christelijke extremisten uit de VS en Europa. 'We zagen het voorbije jaar helaas het beste en slechtste van Amerika'.

door maarten rabaey

De ochtend van de aanslagen op het WTC genoot Daisy Khan nog na van het huwelijk van haar dochter, daags voordien ingezegend door haar man, imam Feisal Abdul Rauf. "De gelukkigste dag van ons leven werd gevolgd door de zwartste dag uit ons leven", zegt ze. "Zoveel levens gingen verloren in het WTC waar ik vroeger nog werkte, ook van vrienden uit onze moslimgemeenschap." Op 9/11 kwamen een zestigtal moslims om, van beursmakelaars tot hotelpersoneel en een aspirant-politieman.

"We beseften meteen dat de wereld in een klap veranderd was", zegt Khan, die in 1997 met haar echtgenoot de organisatie American Society for Muslim Advancement (Asma) had gesticht om de integratie van jonge moslims in de Amerikaanse samenleving te vergemakkelijken. "Elke moslim in New York hoopte dat het geen moslimextremisten waren. Maar ik had de vorige aanslag meegemaakt in 1993. In mijn hart dacht ik meteen aan dezelfde groep die opnieuw teruggekeerd was. Na bevestiging beseften we gauw dat sommige veralgemeningen zich tegen alle moslims konden keren."

Hun vrees was gegrond. Op straat werden hijabs van moslima's afgerukt. Er werd geschoten op moskeeën. Nog in augustus vorig jaar werd een taxichauffeur neergestoken omdat hij moslim was. "We kregen zelf ook een dreigtelefoon", zegt Khan, nog steeds onder de indruk als ze vertelt. "Go home, zei een stem. Go where? We are home, zei ik. No, go back to where you came from."

Khan stelde tegelijk haar hoop in wat ze 'mijn kleine, prachtige, verhalen' noemt. "We kregen bloemen en steunboodschappen voor onze moskee in Lower Manhattan. Buren deden boodschappen voor gesluierde vrouwen die niet meer op straat durfden te komen."

Haar man besliste actief tegengas geven. In 2004 stichtte hij het 'Cordoba Initiative', een project dat permanente dialoog tussen de islam en andere religies nastreeft. "We ontleenden onze naam aan de geschiedenis van de Spaanse stad Cordoba, waar moslims, joden en christenen 800 jaar geleden al vreedzaam samenleefden", vertelt zijn vrouw. "Waarom zouden we dat in de 21e eeuw dan niet kunnen?"

Protest en gepest

Het project kreeg zoveel lof dat de imam zich gesterkt voelde om in 2009 een islamitisch gemeenschapscentrum met moskee en oecumenische gebedsruimte te plannen in een leegstaand pand, op 200 meter van Ground Zero. "Het 'Cordoba House', zoals we het wilden noemen, leek ons een uitvloeisel van de veramerikanisering van religies in de VS. Als christenen open gemeenschapscentra zoals de YMCA konden uitbouwen, waarom zouden wij dat niet kunnen?", zegt Khan. "Een multireligieus centrum waar we met een breder publiek in dialoog konden gaan was onze manier om de buurt te verbeteren, iets terug te brengen wat door extremisten was vernield. We wilden een platform om de gematigde stem van moslims te laten horen, de contraboodschap als tegengewicht voor een boodschap die op 9/11 was gekaapt." Het wijkbestuur gaf in mei vorig jaar groen licht.

Maar dan werd hun idealisme bruusk de kop ingedrukt door een tegenbeweging van islamofobe groepen. Vanuit Nederland kregen deze steun van Geert Wilders, die vorig jaar op 9/11 zelf in NYC kwam betogen. De impact was dramatisch. "Door die georganiseerde oppositie uit binnen- en buitenland trokken geldschieters zich terug". Het Cordoba-project is nu op de lange baan geschoven, al heeft de projectontwikkelaar nieuwe plannen (zie kader).

Volgens Khan laat de diabolisering bij de 800.000 New Yorkse moslims onmiskenbaar diepe sporen na. "Het voelde zo vreemd dat in Amerika een religie werd aangevallen. Vroeger werd je hier niet als moslim geclassificeerd. Je was Amerikaan, of een nieuwe immigrant in Amerika. Er was camaraderie tussen alle immigranten, of ze nu uit Mexico kwamen of Bosnië. Je dacht aan jezelf als een immigrantengroep. Sinds 9/11 ziet onze gemeenschap zich in de eerste plaats als moslims, omdat we zo door anderen gedefinieerd worden. Je wordt niet als Amerikaan, zelfs niet als immigrant, omschreven. Maar als moslim, de mensen waarvoor je bang moet zijn. Zelfs vrouwen die hoogopgeleid zijn werden in hun job eerst bekeken als moslima's, dan pas als vrouw. Dat is erg triest."

Nationale dialoog

De jonge generatie betaalt het hoogste gelag voor het onbegrip. "Moslimkinderen worden opnieuw gepest nu er door de tiende verjaardag van 9/11 in de klas terug veel aandacht is voor de aanslagen en de gevolgen. Jonge mensen die al deze informatie nog niet goed kunnen verwerken onthouden dan dat moslims het gedaan hebben. Hierdoor zijn er al moslimkinderen in elkaar geslagen." Khan kreeg zelf opnieuw haatmails.

"Tegelijk stelde ik gelukkig vast dat er voor elke slechte mail tien goede waren. In het laatste jaar heb ik dan ook zowel het beste als het slechtste van Amerika gezien. Ik probeer de toekomst terug positief te bekijken. Misschien hebben we door ons projectvoorstel een doos van Pandora geopend, opgekropte emoties losgemaakt waarover tien jaar lang was gezwegen. Ik troost me bij de gedachte dat we het debat heropenden, want er was geen nationale dialoog na 9/11. De enige dialoog na 9/11 was oorlog. Maar zonder dialoog kunnen wonden niet genezen. Wij wilden met ons project helen, maar werden voorgesteld als zout in de wonde. We hopen dat we deze zwarte bladzijde kunnen omslaan nu het 9/11-meesterbrein uitgeschakeld is."

Tahrirplein

Khan noemt de dood van Osama Bin Laden, op 2 mei, een 'contrapunt voor 9/11'. "Alleen jammer dat het zo lang duurde. De beslissing van onze vroegere president (Bush) om Irak binnen te vallen leidde de aandacht van ons hoofddoel af, en ik benadruk 'ons', want de meeste moslims steunden dat de VS ook Afghanistan binnentrok voor een doelgerichte jacht op criminelen. Er was zelfs een fatwa die dat goedkeurde."

President Obama slaagde er volgens Khan de voorbije jaren gelukkig wel in om de globale perceptie dat de VS tegen de islam was, om te keren. "Maar," waarschuwt ze, "in het binnenland slaagde hij daar nog niet in." Ze is verontrust over de Republikeinse presidentskandidaten, waarvan enkelen praten over moslims alsof ze geen burgers zijn. "Nochtans hebben de 800.000 moslims in New York en elders in de VS hogere inkomens dan het gemiddelde. Het is tijd dat we ons in 2012 in het hele land als kiezersmassa manifesteren."

Tegen dan hoopt Khan vooral op de positieve effecten van de Arabische straatrevolutie op de Amerikaanse psyche. "Het klassieke verwijt aan ons adres is hier 'dat moslims geen democratische traditie hebben'. De Arabische jongeren bewijzen met hun eis tot democratie en vrijheid nu het tegendeel. In het collectieve geheugen worden nu niet langer de aanslagen van 9/11 met jonge moslims geassocieerd, maar de beelden van het Tahrirplein."

Daisy Khan:

Sinds 9/11 worden we niet in als Amerikanen of immigranten omschreven, maar als moslims. Mensen waarvoor je bang moet zijn

n Het Cordoba Initiative in New York streeft een permanente dialoog tussen de islam en andere religies na.

 © De Persgroep Publishing








08-09-2011, p.15
Maarten Rabaey
Park51 moet islamitisch gemeenschapscentrum worden

Park51 moet islamitisch gemeenschapscentrum worden

51 Park Place, vlak bij het 9/11-gedenkteken, wordt nu door vrome moslims gebruikt als gebedsplaats.

Als het van projectontwikkelaar Sharif el-Gamal (37) afhangt zal Park51 binnen drie tot vijf jaar een bouwwerf zijn. "Het wordt een islamitisch gemeenschapscentrum, geïnspireerd op het Institut du Monde Arabe in Parijs", zegt hij. "Het moet een islamitisch instituut, gemeenschaps- en cultureel centrum worden dat openstaat voor iedereen."

"Naast de gebedsruimte komt er ook een culturele tentoonstellingsruimte, een zwembad, een sportcentrum, een restaurantlobby. Het zal openstaan voor alle inwoners van Lower Manhattan."

De projectontwikkelaar wordt nog altijd boos als hij aan de protesten van vorig jaar denkt, met de Nederlandse islamofobe politicus Geert Wilders op kop. "Park51 is geen 'Ground Zero-moskee', zoals de tegenbeweging het noemde. Zij hebben ons project fout in de markt gezet. Daarom hebben we zelf beslist om er ook een 9/11-gedenkteken te plaatsen."

El-Gamal windt geen doekjes om zijn persoonlijke motieven. Voor hem is dit keiharde business, met een hart voor zijn gemeenschap. "Ik ben een projectontwikkelaar maar ik doe dit voor Lower Manhattan, als Amerikaan, als New Yorker en als moslim. Dit is mijn stad."

Het Cordoba House van Daisy Khan en imam Abdul Faisal Rauf had volgens plan ook in het gebouw moeten worden ondergebracht, maar tussen het echtpaar en El-Gamal botert het niet meer. De toekomst van hun interreligieuze gebedsruimte in Park51 staat nu op losse schroeven.

(MR)

 © De Persgroep Publishing








05-09-2011, p.20

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Die schrijvers zijn net zo hypocriet als Shell

'AUTOVERKOPERS-LIBERALISME' in boekenland

Nederland is dit jaar gastland op de boekenbeurs in Peking. Amnesty International riep de afreizende Nederlandse schrijvers op om een speldje te dragen met aandacht voor de censuur in China. De schrijvers gaven aan die oproep geen gehoor. MARCEL MORING vindt zijn collega's labbekkakken.

Misschien is dat wel het kenmerk van de tijd waarin we leven: dat we alleen nog kunnen geloven in het praktische, in dingen waarin je kunt knijpen, in het haalbare en het effectieve. Symbolische daden, je kunt er niets mee, ze zijn gratuit, ze leiden tot niets en doen de zaken geen goed.

Wat is de overeenkomst tussen Shells weigering om een standpunt in te nemen ten aanzien van de situatie in Syrië en de Nederlandse schrijvers op de Chinese boekenbeurs die met merkbare weerzin hebben gereageerd op de suggestie van Amnesty International dat ze een symbolisch speldje dragen bij wijze van protest tegen staatsterreur en censuur? Laat ik eerst zeggen wat het verschil is.

Van Shell verwacht ik niet anders dan bescherming tot het uiterste van het zakelijk belang, mooie woorden over nabuurschap en 'community trust' en 'social investment' ten spijt. Daar heeft Shell nooit doekjes om gewonden: 'At our operations we try to address social concerns and work to benefit local communities, to protect our reputation and support our business.' Vertaal dat in gewoon Nederlands en je krijgt: Mensen, wij doen natuurlijk alleen maar maatschappelijk ons best omdat je tegenwoordig een verdomd slechte naam krijgt als je zoiets niet zegt. Zo werken die dingen, dat is de handel. 

Maar van mijn collega's op de Chinese boekenbeurs had ik iets anders verwacht dan het labbekakkerige cynisme waarmee ze het verzoek van Amnesty wegwuifden. Of, laat ik het zo zeggen: ik had niet verwacht dat schrijvers, die zelden te beroerd zijn om meningen te hebben over van alles en nog wat, ineens meer leken op de nationale olieboer dan op de dominee van om de hoek.

Morele vingertje

Toen de staatssecretaris zijn bezuinigingsplannen aankondigde, schreven we bevlogen artikelen, droegen gedichten voor, liepen mee in protestmarsen en schreeuwden moord en brand. Nu zijn we in China en worden we bevangen door een plotselinge afkeer van symbolische daden en hooggestemde idealen. Zoals Bernlef het in een aanval van autoverkopers-liberalisme formuleerde: 'Laten we nou eens ophouden met altijd dat Nederlandse morele vingertje opsteken.' En Adriaan van Dis, in een boeiende analyse van de Chinese Sonderweg: 'Dit is geen land dat je kan besturen zoals Nederland, dit is een land dat alleen maar krachtig geleid kan worden.'

Precies wat president Assad nou al maanden roept over zijn land en geen hond die naar hem luistert!

Herman Koch 'wil ruiken, voelen en indrukken opdoen [...] dat lukt niet als ik ook nog actie moet voeren'.

Ik denk dat Ai Weiwei daar alle begrip voor heeft en dat Liu Xiaobo, die elf jaar cel heeft gekregen voor iets wat hij heeft geschreven, instemmend knikt als hij dat leest. Ruiken, voelen, en indrukken opdoen, ook dat zijn prioriteiten.

Midas Dekkers meldde China-correspondent Oscar Garschagen dat hij vermoedelijk wél een verklaring over de schending van dierenrechten zou tekenen.

Jammer dat Amnesty niet over Chinese dieren maar mensen gaat.

Willen de schrijvers dan helemaal niets? Dat is ook weer niet zo.

Net zoals Shell kennen ze het belang van mooie woorden. Bernlef, bijvoorbeeld, gelooft in 'ter plekke het zaad van de twijfel zaaien'. Margriet de Moor wijst op 'de ondermijnende werking van literatuur'. Ah! Voor mijn geestesoog doemen heroïsche taferelen op: Bernlef en De Moor die samen vreselijk veel twijfel zaaien en ondermijnend werk doen met boeken. Wij van de Republiek der Letteren komen langs bij Knevel en Van den Brink, Pauw en Witteman en zelfs De wereld draait door. Daar praten we over van alles mee, of het nou voetbal is, Geert Wilders of het lot van het dier in het huidige tijdsgewricht. Maar als we in een land zijn waar je wordt opgesloten als je een sprookje schrijft over een vogel die zijn snaveltje verbrijzelt tussen tralies (Nurmuhemmet Yasin, gevangen sinds 2004), dan doet de dominee in ons een stapje terug en zijn we opportunistische Hollandse kooplieden die een braakliggende markt van tientallen miljoenen lezers zien.

Domme illusie

Ik schrijf sinds mijn dertiende en debuteerde toen de jaren negentig begonnen. Ik heb sindsdien het een en ander meegemaakt in de literatuur. Ik geloof niet dat de mens goed is en ben jammer genoeg nooit onthecht genoeg geraakt om hoge verwachtingen te koesteren van de politiek. Maar op de een of andere manier heb ik altijd gedacht dat wij, schrijvers, juist door de eenzaamheid en kwetsbaarheid van onze kunst anders waren. Dat was een knap domme illusie. En toch geef ik de moed niet op. Shell zal uit Syrië vertrekken nu het moet vanwege de aanstaande olieboycot en de Nederlandse literatuur zal, als we allemaal weer in Amsterdam zijn, ongetwijfeld nog heel subversief en ondermijnend zijn en scherpe analyses maken van de noodzaak van dictatuur in zulke grote landen als China.

Shell werkt al nauw samen met Chinese nationale oliebedrijven en ik denk daarom dat het niet zo'n gekke verwachting is dat we elkaar binnen afzienbare tijd allemaal weer in Peking zien, de schrijvers, de olieboeren en de politici die 's avonds met een andere tong spreken dan 's ochtends. Zolang we geen Hollandse vingertjes opsteken en idealen koesteren, ligt de wereld voor ons open.

Dit stuk verscheen eerder in NRC Handelsblad.

 © Corelio








03-09-2011, p.38

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

UITGEPERST Kleine verhalen uit de grote internationale media van de voorbije week

De Duitse ex-rapper Denis Mamadou Cuspert, met Deso Dogg als artiestennaam, is 'een groot gevaar voor de Duitse staatsveiligheid'. Dat beweert althans de New York Times. Cuspert zingt tegenwoordig islamitische religieuze liederen in het Duits, zogenaamde nasheeds. In zijn liedjes, video's en toespraken zou hij jongeren aanzetten tot haat. Zo luisterde de 21-jarige Kosovaar Arid Uka naar jihadistische liederen op zijn iPod toen hij begin maart op weg was naar de luchthaven van Frankfurt. Even later schoot hij twee Amerikaanse militairen dood. Vreemd dat dit verhaal niet wordt opgepikt door de Duitse media...

De gevangenis van Oslo heeft een probleem en Anders Breivik is de schuldige. 25 van de 392 cellen staan leeg, en dat is ongebruikelijk voor deze in normale omstandigheden overvolle gevangenis. Grote middelen worden ingezet voor het onderzoek naar de terreuraanslagen van 22 juli, waarbij Breivik 77 mensen doodde. Volgens de Noorse nationale omroep NRK zijn veel politieafdelingen de helft van hun mankracht kwijt aan het terreuronderzoek. Niet dat dus geen misdaden meer worden gepleegd in de Noorse hoofdstad, maar de daders oppakken en voor de rechter brengen is nu even geen prioriteit.

Manuel Valls, een van de Franse socialistische kandidaten voor het presidentschap, werd door het belangrijke Britse blad The Economist in de bloemetjes gezet omdat hij als burgemeester in Evry een streng budgettair beleid heeft gevoerd. 'Helaas wordt Manuel Valls met zijn 49 jaar als te jong gezien om een ernstige bedreiging te vormen voor de andere kandidaten, die The Economist als 'dinosaurussen' afschrijft.

De PVV wil de macht van de koning(in) inperken. Het taboe is er af, nu ook in Nederland. De partij van Geert Wilders stelt voor om de koning uit de regering te halen. Maar dat vindt PvdA-Kamerlid Jeroen Recourt geen goed idee. 'Achter dat voorstel zit rancune tegen koningin Beatrix. Daar willen wij ver van af blijven. Wij hebben zelfs de grootste waardering voor haar', zegt hij in een interview met Trouw. Zijn partij is voorstander is van 'een koning met presidentieel gezag, maar zonder macht en met weinig invloed'.

'Vergeet orkaan Irene: de echte catastrofe is de droogte in Texas', waarschuwt Time. Voor de Texanen waren de beelden van reporters die in New York tot hun knieën in het water stonden een ver-van-hun-bed-show. In Texas sneuvelden de temperatuurrecords. In augustus was de gemiddelde temperatuur zo'n 32°C. De staat is kurkdroog en tientallen huizen zijn vernield door bosbranden.

 © Corelio








03-09-2011, p.11
Bart Eeckhout
Quiz met asielzoekers laat Nederlanders onberoerd

'Weg van Nederland' buitenbeentje in traditie van shock-tv

Quiz met asielzoekers laat Nederlanders onberoerd

Brussel l De wereldmedia, inclusief BBC en CNN, stonden op hun kop, maar Nederland zelf reageert met schouderophalen op de tv-quiz Weg van Nederland, waarin uitgeprocedeerde asielzoekers strijden om een geldprijs. Boven de Moerdijk zijn ze dan ook wel wat gewend als het op cynische humor en choquerende televisie aankomt.

Door Bart Eeckhout

"Het leven van asielzoekers is als een spelshow, voordat je het weet lig je eruit." Dat staat te lezen op de website van Weg van Nederland. Het tv-programma, donderdagavond eenmalig door VPRO uitgezonden op Nederland 3, is een fors aangezet, cynisch pamflet tegen het Nederlandse asielbeleid. Wie een minuut zag van het programma, opgevat als een knullige persiflage van een echte tv-quiz, had meteen door dat het geen echte show was, maar wel een bittere aanklacht tegen het door Geert Wilders mee vormgegeven Nederlandse beleid.

Maar de asielzoekers, hoogopgeleide en keurig geïntegreerde uitgeprocedeerden, die waren wél echt. Of zoals presentator Waldemar Torenstra het verwoordde: "We gaan snel beginnen want jullie zijn uitgeprocedeerd en kunnen elk moment op het vliegtuig gezet worden." Door de asielproblematiek in de showbizzwereld binnen te brengen wordt een vervreemdingseffect gecreëerd. De slechte verstaanders kregen op het eind de boodschap nog eens netjes ingelepeld.

Zo'n expliciete politieke stellingname zou op de brave Vlaamse tv ondenkbaar zijn. Het verschil zit hem in het omroepenbestel, meent Jean-Pierre Geelen, televisiecommentator bij De Volkskrant. "De publieke omroepen komen voort uit onze verzuilde samenleving. Iedereen weet dat VPRO uit de linkse-progressieve hoek komt, dus kunnen ze zich ook wat verder wagen. Je zou verwachten dat de Evangelische Omroep nu komt met een antiabortusshow."

Vormelijk paste de show niet echt onder de noemer shocktelevisie, maar inhoudelijk schokken was wel de bedoeling. "Nederland heeft een traditie van andere, brutalere televisie", zegt Marina Alings namens VPRO. "In Nederland zijn die grenzen al een tijdje verlegd. Commercieel met Big Brother en De Gouden Kooi, maar ook bij de omroepen met bijvoorbeeld Spuiten en Slikken." De harde, cynische humor is ook geen nieuws in het land van Jiskefet of Theo Maassen.

De asielquiz roept onvermijdelijk herinneringen op aan De Grote Donorshow, van BNN, waarin nierpatïenten (toen wel acteurs) streden om een donornier. "Die show had een helderder boodschap, grotere impact en was gewoon beter", meent Geelen. Weg van Nederland leidde tot verhitte discussies op Twitter en een stroom van buitenlandse reportages, maar verder keek de Nederlander er niet echt naar om. Met 144.000 kijkers scoorde het programma bijzonder laag in primetime. Geelen: "Ik denk dat de Nederlander de kritiek op het asielbeleid moe is. Maar dat is geen reden om dit soort unieke programma's niet meer te maken."

jean-pierre geelen

(tv-commentator):

VPRO komt uit de links-progressieve hoek, dus kunnen ze wat verder gaan

n Deze Kameroense Blessing was een van de deelnemers aan Weg van Nederland, een schijnquiz die fungeert als aanklacht tegen het asielbeleid aldaar.

 © De Persgroep Publishing








03-09-2011, p.19
Bert Wagendorp
Het briesje Guy Verhofstadt

Het briesje Guy Verhofstadt

Afgelopen zondag was Guy Verhofstadt bij ons drie uur lang op televisie. Hij was te gast in het programma Zomergasten van de VPRO, sinds jaar en dag elke zomer zes weken lang het dorpsplein van progressief Nederland.

Het is een gouden formule: de Zomergast kiest zijn eigen televisiefragmenten, en intussen wordt hij door de ondervrager van dienst geïnterviewd.

Verhofstadt zat nog maar net, en Jelle Brand Corstius had zijn eerste vraag nog maar juist geformuleerd, of er stak een fris briesje op in Nederland. Een lekker briesje was het, dat we al een tijd niet hadden gevoeld.

Wat Verhofstadt te berde bracht, met een vanzelfsprekendheid die wij allang zijn ontwend, herinnerde aan een ander Nederland. Een Nederland van ver voor 9/11, de moorden op Fortuyn en Van Gogh, de opkomst van Geert Wilders en de transformatie naar eurosceptisch land.

Het was alsof een afgezant uit het verleden was neergedaald in de Hilversumse studio. Opeens zei iemand op de Nederlandse televisie dat de multiculturele samenleving niet is mislukt of gelukt, maar dat ze een feit is. Het was lang geleden we moeten terug naar de vorige eeuw dat een Nederlands politicus die stelling zo plompverloren durfde te ventileren voor een massapubliek. Je scoort bij ons pas als je op hoge toon eist dat alle Marokkanen leren palingroken.

Het was ook lang geleden dat iemand bij ons zo te keer ging tegen het populisme, zo hartstochtelijk pleitte tegen het nationalisme en onbekommerd pleitte voor een federaal Europa. Een pleidooi voor een federaal Europa staat bij ons gelijk aan politieke zelfmoord. Dat durven zelfs de progressief-liberalen van D66 en GroenLinks niet meer.

Maar Guy Verhofstadt deed het gewoon, alsof het oog van de natie níét op hem was gericht."'Maar dat is toch hetzelfde als pleiten voor een gay parade in Mekka", betoogde Jelle BC ten einde raad. Maar Guy kondigde blijmoedig een nieuw televisiefragment aan: de toespraak van François Mitterrand voor het Europees Parlement uit 1992, met de vermaarde uitspraak: 'Le nationalisme, c'est la guerre.'

Het was een wonder dat Geert Wilders op Twitter nog niet eiste dat het beeld op zwart werd gedraaid.

De volgende dag echoden Verhofstadts woorden na. "Met de historische beelden van Mitterrand heeft Verhofstadt perfect laten zien wat er misgaat in Europa, en in Nederland", schreef de hoofdredacteur van dagblad Trouw, Willem Schoonen.

"De Vlaamse liberale europarlementariër en ex-premier Verhofstadt bleek in staat een avond lang te boeien, vooral door zijn gedreven betoog tegen nationalisme", opende de tv-recensent van mijn eigen krant, de Volkskrant, het bal.

Een dag later was het de beurt aan columnist Pieter Hilhorst. Hij draaide er niet omheen: "Bij de volgende verkiezingen voor het Europees Parlement wil ik op Guy Verhofstadt stemmen. Het optreden van de oud-premier van België bij de laatste aflevering van Zomergasten was adembenemend." Je kon, schreef Hilhorst, maar één ding constateren: "Zo'n stem ontbreekt in Nederland."

Weer een dag later was het de beurt aan Marcel van Dam, voormalig PvdA-politicus, VARA-voorzitter en rubriekschrijver. "Ik heb zondagavond met heel veel instemming geluisterd en gekeken naar Guy Verhofstadt", schreef hij. "Verhofstadt is het prototype van een ongemakkelijke denker."

Alleen een enkele grijsaard herinnerde zich dat wat Guy Verhofstadt zei, bij ons ooit vrij algemeen was geaccepteerd. Maar niemand wilde hem geloven.

Op donderdag stond er een stuk van Frits Bolkestein in de krant, voormalig VVD-leider en eurocommissaris. Volgens hem ventte Verhofstadt zijn Belgische frustraties uit op ons televisiescherm. Bolkestein rekende ons voor dat Verhofstadts idee van de euro-obligaties ons land 9 miljard extra per jaar zou kosten. Wilden we dat soms? Wilden we dan niet meer trots zijn op Nederland? Nee, de dodelijk vermoeide oude Frits prees de hemel dat een stem als die van Guy Verhofstadt ontbrak in Nederland.

We waren weer thuis. Het briesje Guy Verhofstadt was gaan liggen. De rust in ons landje was weergekeerd. De multiculturele samenleving was weer mislukt, 'federaal Europa' een vloek en de blonde populist had er in de polls weer een zeteltje bij.

Alleen een enkele grijsaard herinnerde zich dat wat Guy Verhofstadt zei bij ons ooit vrij algemeen was geaccepteerd

 © De Persgroep Publishing








27-08-2011, p.28

'Denk je nu echt dat ik een rund ben?'

Het zijn mannen van grote getallen: 800.000 stemmen, 200.000 boeken. Maar er is meer. Bart De Wever en David Van Reybrouck hebben een gezamenlijk verleden en eenzelfde roeping voor de res publica. De populairste politicus van Vlaanderen ontmoet de populairste non-fictieschrijver. 'Denk je nu echt dat ik een rund ben?'

- Zeg eens, Bart: waarom zijn er in Vlaanderen zo weinig rechtse opiniemakers en intellectuelen?

- Tja, daar vraag je zoiets, David. Omdat rechtse mensen andere dingen belangrijker vinden dan opiniestukken schrijven en dikke boeken lezen, zeker?

- Wat dan wel?

- Pffff, weet ik veel. Welvaart creëren, geld verdienen, tuinieren...

- Tuinieren?

- Da's toch een schone bezigheid? Chacun doit cultiver son jardin. Ik heb de hele namiddag gras afgereden. Met mijn tractorke. Dat was nooit mijn ambitie, maar hoe gaat dat? Ik heb een huis gekocht in Deurne, en daar plakte 2.000 vierkante meter tuin aan. Dat moet je er dan bijnemen.

- Een beetje zoals je er Wallonië moet bijnemen? Dat plakt ook aan Vlaanderen. En dat krijg je er ook niet af.

- Dat krijgt je er ook niet direct af, nee.

Een taverne in Antwerpen. De populairste politicus en de populairste non-fictieschrijver van Vlaanderen zitten aan een tafel. Er is Cola Light, er is bier, er is kaas en salami on the house. ('Van de patron. Voor de goede zaak.') Er is veel om over te praten - dat vooral.

Bart De Wever en David Van Reybrouck zijn elk op hun manier rariteiten. De één haalde 800.000 voorkeurstemmen ondanks een voorliefde voor Latijnse citaten en geleerde woorden à la perennialistisch, die niet eens in Van Dale staan. De ander verkocht 200.000 exemplaren van een vuistdik geschiedenisboek over een Afrikaans land - normaal gezien de kortste weg naar de meest complete desinteresse. Ze deden het bovendien allebei voor hun 40ste, de leeftijd waarop de meeste carrières pas beginnen.

Er bindt hen meer. De Wever (N-VA) en Van Reybrouck (G1000) delen een passie voor politiek. De res publica, noemen ze het graag, want zo zijn ze. Ooit waren ze collega's. Van 2000 tot 2003 werkten ze beiden op het departement Geschiedenis van de KULeuven. De Wever als historicus, Van Reybrouck als archeoloog. Het is van toen geleden dat ze elkaar nog zagen.

David Van Reybrouck: 'Mijn laatste beeld van jou is dat je op een muurtje aan het Rijksarchief zat. Moederziel alleen. Eén en al academische mistroostigheid.'

Bart De Wever: 'Mijn scherpste herinnering is dat je 'Don't you want me' van The Human League liep te neuriën. "You were working as a waitress in a cocktail bar.,'

Van Reybrouck: 'O God, dat begint goed.'

Frieten en discussies

Hoe close waren jullie eigenlijk aan de KULeuven?

Van Reybrouck: 'We gingen 's middags vaak met hetzelfde groepje eten in de Alma, het studentenrestaurant. Politieke lunchdebatten waren dat. Zeer geanimeerd. We bleven altijd zitten tot de stoelen op de tafels werden gezet. De discussies met Bart waren de geestigste. Hij was een straf debater - toen al. Grappig, ook. Hij vond dat Vlaanderen onafhankelijk moest worden. Dat was niet het meest... gangbare idee toen.'

De Wever: 'Diplomatisch, David. Goed zo.'

Van Reybrouck: 'Zo ging dat dus ook tijdens die lunches. Er werd veel gelachen.'

De Wever: 'Ik wist nooit goed of er om mij gelachen werd, of met mij. Dat lieten ze zorgvuldig in het midden. Ik herinner me de Alma als een eindeloze bron van frieten, vieze crèmekes en discussies op leven en dood. Dat had wel zijn charmes. Ik zat daar als jonge mens, met de Vlaams-nationalistische ideeën die ik van thuis had meegekregen, in een extreem vijandige omgeving van zeer verstandige mensen. Een harde maar goede leerschool.'

Wat was hun visie dan? België Boven?

De Wever: 'Het ging veel verder dan dat. Le grand cosmopolitisme beleefde toen zijn hoogdagen: geen natiestaten meer. Na de val van de Muur gingen we evolueren naar een organische wereldorde, weet je nog? Ideologieën zouden verdampen, landen verdwijnen, de nationale identiteit zou haar betekenis verliezen. Het idee waar Guy Verhofstadt onlangs van bevallen is, tien jaar nadat het interessant was. Daar zat ik dan tussen, met mijn ideeën over een onafhankelijk Vlaanderen. Ik discussieerde bergop.'

Van Reybrouck: 'Een van de argumenten waar Bart in de Alma al mee schermde, was dat België de optelsom was van twee halve democratieën. Interessante analyse, precies dezelfde als die van de voorstanders van een federale kieskring. Maar toen Bart voorstelde om alles dan maar meteen door te hakken, had hij maar weinig medestanders.'

De Wever: 'Weinig? Ik had gewoon géén medestanders. Ik was de weirdo van de bende. Nationalisme was helemaal gekaapt door het Vlaams Blok in die dagen, dat toen nog openlijk racistisch was. In die sfeer verkondigen dat nationalisme wél waardevol kon zijn, dat was echt vloeken in de kerk. Mijn collega's hebben meer dan één keer naar me gekeken met zo'n blik van: 'Dat kan hij nu toch niet menen?'

David Van Reybrouck ook?

De Wever: 'David was zeker niet mijn meest uitgesproken antipode. Verre van. Hij was één van de gematigden.'

Van Reybrouck: 'Ik heb nooit meegesurft op die zweverige kosmopolitische roes van de jaren 90. Misschien doordat ik ook altijd een sterke verbondenheid gevoeld heb met mijn West-Vlaamse roots. Ik heb dat nooit als iets gevaarlijks ervaren. Ik vond dat zelfs waardevol, die sense of belonging. Je kunt de ander pas goed ontmoeten als je zelf weet waar je vandaan komt.'

Horen we u tien jaar na datum nu zeggen dat Bart De Wever gelijk had?

Van Reybrouck: 'Natiestaten zijn de hoeksteen van de politiek. Altijd al geweest. Daarin volg ik Bart. Maar dat die hoeksteen enkel Vlaanderen kan zijn, dat durf ik te betwijfelen. Wat is het nut van een staat? Het creëert een gevoel van gemeenschap, van lotsverbondenheid. Dat heb je nodig om mensen die elkaar persoonlijk niet kennen samen belastigen te laten betalen. Vandaar dat rechtstreekse Europese belastingen bijvoorbeeld zo moeilijk liggen. Duitsers en Belgen voelen zich gewoon niet verbonden genoeg met Grieken en Esten om ook voor hen te betalen. Het enige wat internationaal wél werkt, is een soort spontane solidariteit, zoals nu met Somalië.'

De Wever: 'Je kunt mensen niet zomaar loskoppelen van hun nationale identiteit. Na de Tweede Wereldoorlog is dat vaak geprobeerd. De natiestaat was toen verdacht. Maar er bestaat geen werkbaar alternatief voor. Dat probeerde ik mijn collega's aan de KUL aan hun verstand te brengen. Tevergeefs. Achteraf gezien waren die lunches wel cruciaal. Ze zuiverden mijn denken. Zéér belangrijk toen ik in 2000 de stichtingsteksten schreef voor N-VA. Veel boeken die ik toen las, waren ook eyeopeners. Social Preconditions of National Revival in Europe van Miroslav Hroch, dat heb ik kapotgelezen. Wat een inzicht! Nationalisme dat succesvol wil zijn, schreef Hroch, mag de natie niet als doel zien. Het moet de natie als middel zien om thema's aan te pakken waar grote groepen van wakker liggen: minder belastingen, strengere migratie, enzovoort. Als je die boodschap als politicus onderbouwd kunt brengen, is het bingo. Daar heb ik met N-VA altijd naar gestreefd: Vlaanderen als middel, niet als doel. Dat is ook onze appeal.'

West-Vlaamse stammen

Toch even checken: waarom Vlaanderen en niet België? Dat is toch óók een natie die je als middel zou kunnen gebruiken?

De Wever: 'Welnee, dat is het nu net. België is mislukt als natie. Het is er intussen zelfs de ontkenning van. Cruciaal voor een natie is dat ze een lotsgemeenschap creëert, zoals David net zei. Een gevoel van verbondenheid. Maar België is geëvolueerd tot niet één, maar twee lotsgemeenschappen. En die winnen aan kracht naarmate je ze meer autonomie geeft. De bovenliggende constructie België heeft weinig of geen meerwaarde. Sinds de jaren 70 is ze zichzelf democratisch aan het ontbinden. Waarom zou je ze dan willen behouden?'

Van Reybrouck: 'Allemaal goed en wel, Bart. Dat zeg je nu al een paar jaar, maar ik hoor je nooit concreet over Brussel praten. Zolang je daar geen oplossing voor hebt, kun je niets hervormen en praten we toch in het ijle?'

De Wever: 'De sleutel om van België 1.0 naar België 2.0 te gaan ligt inderdaad in Brussel. Net daarom is het zo complex. De 30 procent van N-VA heeft mentaal veel meer doen bewegen in Wallonië dan in Vlaanderen. Oneindig veel meer. Dat is een van de grote ironieën van onze overwinning. De meeste Franstalige toppolitici die ik spreek, gaan ervan uit dat Vlaanderen binnen tien, hooguit twintig jaar onafhankelijk wordt. Hun ideale scenario is om daarna samen met Brussel verder te gaan als een soort post-België. Dat heeft hun onverzettelijkheid over Brussel alleen maar groter gemaakt. Om die reden kan ik er nu ook niet verder op ingaan. Alles wat ik erover zeg, kan en zal tegen mij gebruikt worden.'

Van Reybrouck: 'Onder ons dan: Quid Brussel?'

De Wever: 'Allez David, denk je nu echt dat ik een rund ben? 't Is niet omdat rechtse mensen weinig boeken lezen, dat ze stoem zijn, hé?' (grijnst)

Mijnheer Van Reybrouck: uw lunches met Bart De Wever waren blijkbaar cruciaal in de wording van het N-VA-discours. Kan dat discours u bekoren?

Van Reybrouck: 'Ik ben meer geïnteresseerd in daden. Zolang dat N-VA discours niets zegt over Brussel, de stad waarin ik al tien jaar woon, heb ik er niet veel aan. Ach, weet je: in wezen is elk politiek discours hetzelfde. Elke politicus kiest een breuklijn, zet die in de verf, en reikt daar oplossingen voor aan. N-VA profileert zich op de breuklijn Vlamingen-Walen, maar je zou net zo goed een breuklijn tussen - ik zeg maar wat - West-Vlamingen en de rest van Vlaanderen kunnen opkloppen.'

De Wever: (trekt zijn gezicht in een zéér bedenkelijke frons.)

Van Reybrouck: 'Je zou een gek spelletje kunnen bedenken, waarbij je de West-Vlamingen probeert te overtuigen om een eigen partij op te richten. De Nieuwe West-Vlaamse Alliantie. Ik ben overtuigd dat je in een jaar tijd minstens 30 procent van hen zo zot krijgt om daar op te stemmen. Zeker met de verongelijkheid die er daar sowieso al is; "ze kijken allemole op ons neer, terwijl wij zo ard werken., Iedereen kan een nationaal gevoel opwekken. In om het even welke gemeenschap. Vijftien goede argumenten en 't is gebeurd.'

In Gent is ooit bij wijze van practical joke de N-GA gesticht: de Nieuw-Gentse Alliantie. Programma: 'Alle West-Vlamingen buiten!'

Van Reybrouck: 'Wel: daar worstel ik dus mee in het N-VA-discours. Een lotsgemeenschap is een constructie. Altijd. Mobutu kon 400 Congolese stammen twee decennia lang doen geloven dat ze één Zaïrees volk waren, met één vlag en één volkslied. Dat werkte perfect. Tot iemand een andere breuklijn begon te bespelen. Geen enkele gemeenschap is voor eeuwig. Vandaag is het dit, morgen iets anders. Het heeft allemaal iets zeer arbitrairs. Daarom is het van belang om naast die sense of belonging ook een een sense of encounter te cultiveren. Democratie is altijd leren leven met verschil. Dat lijken we te verliezen.'

De Wever: 'Ik zou Vlaanderen toch niet zomaar met Congo durven vergelijken, of West-Vlamingen met een Afrikaanse stam.'

Van Reybrouck: 'Je maakt er nu een karikatuur van, maar dat is het niet. Ik was onlangs voor een theaterfestival in Nederlands Limburg, de geboortestreek van Geert Wilders. Wat dáár de voorbije jaren de kop heeft opgestoken aan chauvinisme. Ik werd er op café al scheef bekeken omdat ik Nederlands sprak, geen Limburgs. Elke identiteit is mobiliseerbaar.'

De Wever: 'Een identiteit is iets dynamisch, daar volg ik je in. Er is geen statische, perennialistische Vlaamse identiteit die al sinds de prehistorie ongewijzigd bleef. Dat is één van die waanideeën waar ik tijdens de lunches in de Alma al zeer snel van genezen werd. Identiteiten zijn mentale constructies. Maar dat maakt ze niet minder waardevol. Je moet ze koesteren - al was het maar als gemeenschapsvormend instrument. De cohesie van Vlaanderen wordt almaar sterker. Zo'n opstoot van West-Vlaams particularisme zou ik nooit als een bedreiging zien. Eerder als het bewijs dat de Vlaamse identiteit almaar sterker wordt.'

Van Reybrouck: 'Uiteindelijk is alles een constructie, da's waar. Behalve de dood.'

De Wever: (even van zijn apropos, kijkt Van Reybrouck secondenlang verbaasd aan) 'Kijk, dat was ik nu eens helemaal vergeten, zie. Hoe goed jij dingen kunt doodslaan.'

Schone afgunst

Was het in de Alma denkbaar dat Bart De Wever zeven jaar later de populairste politicus van het land zou zijn?

Van Reybrouck: 'Van geen kanten. Toen hij de universiteit verliet om zich fulltime met N-VA bezig te houden, was er vooral een soort meewarige verbazing. We bleven het wel allemaal volgen: de opiniestukken die hij schreef, de blitscarrière die hij maakte binnen zijn partij. Maar dat N-VA ooit 30 procent zou halen? Nee.'

De Wever: 'Ik blijf dat zelf ook tamelijk hallucinant vinden. Ik heb mijn vertrek aan de KUL wel altijd als een groot persoonlijk falen gezien. Ik bestudeerde de partijvorming in Vlaanderen na de Tweede Wereldoorlog. De catacombenjaren, zeg maar - onwaarschijnlijk interessant. Ik liet mijn notities nog jarenlang onaangeroerd in mijn bureau liggen toen ik stopte. Ik maakte mezelf wijs dat ik mijn doctoraat op een mooie vakantiedag gewoon zou beginnen schrijven. Niét, vanzelfsprekend.'

Benijdt u mijnheer Van Reybrouck nooit? Was het niets voor u geweest: een leven als publicist en intellectueel?

Van Reybrouck: 'Je hebt me dat ooit geschreven, hè Bart? Vorig jaar, toen ik de Librisprijs kreeg voor Congo, kreeg ik een heel attent briefje van jou. Handgeschreven. "Ik ben jaloers,, stond er, met een smiley ernaast. Een smiley, begot!'

De Wever: 'Heb je de film Amadeus gezien? Daar zit een scene in waarin Salieri urenlang op een paar noten zwoegt, waarna Mozart aan de piano gaat zitten, en schijnbaar achteloos een zwierig stuk uit zijn vingers tovert. Zo kijk ik naar het talent van David. Met een groot Salieri-gevoel. Elke keer als ik Congo in mijn boekenkast zie staan - zo'n imposante, alom bejubelde en invloedrijke turf geschiedschrijving - gaat er een kleine steek door mijn hart. Op de best mogelijke manier, hè. Een soort schone afgunst. Ik schrijf graag, maar het is afzien voor mij. Zweten. Wroeten. Mijn columns voor jullie krant, dat is elke keer opnieuw een calvarietocht.'

Van Reybrouck: 'Dat is er niet aan te zien.'

De Wever: 'Ik moet wel bekennen dat ik nog maar een paar pagina's in Congo heb gelezen. 't is een ontmoedigend dik boek voor mensen met weinig tijd. Maar zodra ik een verkiezing verlies, begin ik eraan.'

Van Reybrouck: 'Heb je plannen in die richting?'

De Wever: 'Niet in de onmiddellijke toekomst, nee. Maar ooit komt de verkiezing te veel. Onvermijdelijk. What goes up, must come down. Ooit word ik buitengezet worden met een bos bloemen of een fles porto; de weg van elke partijvoorziter.'

Het einde van N-VA

N-VA zit niet meer mee aan de onderhandelingstafel. Zijn jullie al niet aan je tocht door de woestijn begonnen?

De Wever: 'Wij? De woestijn? Oei nee, dat zie ik dan toch anders. De N-VA is rustig in de oase blijven zitten. Het zijn Wouter Beke en Alexander De Croo die de woestijn zijn ingetrokken. En het zal me benieuwen of en wanneer ze er gaan uitkomen. Je weet nooit waar de duivel met zijn verlokkingen opduikt.'

Van Reybrouck: 'Heb je geen schrik voor een Vlaams Belang-scenario? Heeft de N-VA geen cordon sanitaire rond zichzelf gelegd door niet meer mee te onderhandelen?'

De Wever: 'Dat was niet onze keuze.'

Van Reybrouck: 'Hoezo, niet jullie keuze? Jullie hebben toch "nee, gezegd op de nota van Di Rupo? Wie zo hard met de deur slaat, zet zichzelf toch op straat?'

De Wever: 'Di Rupo heeft toch ook "nee, gezegd op mijn nota? "Comment est-ce qu'il ose?,, zei hij. En dat was dat. Heb jij toen iemand horen voorstellen om zonder de PS verder te gaan? Ik dacht het niet, hè. Maar wij zetten onszelf blijkbaar wél buitenspel door "nee, te zeggen op zijn nota. Wij die ons "nee, verdorie onderbouwden met tien pagina's argumenten. Geert Noels noemt de nota-Di Rupo "de Griekenland-route,. Een onafhankelijke econoom! En wat zegt Alexander De Croo? "Ik ga onderhandelen. Ik zie de vruchten hangen., (windt zich op) De Vlaamse economie zou verder moeten staan dan de Duitse. In de plaats daarvan bengelen we achteraan het peloton.'

Van Reybrouck: 'Bengelen we daar ook niet omdat we nu al zo lang zonder regering zitten?'

De Wever: 'Dat jaar onderhandelen was de kers op de rotte taart, maar dat heeft verder nul komma nul invloed gehad. Dat hebben we door experts laten onderzoeken. De financiële markten hebben één keer gereageerd. Niet na mijn interview in Der Spiegel, maar toen Laurette Onkelinx als vicepremier overal ging rondbazuinen dat België op zijn laatste benen liep - het fameuze Plan B. Natúúrlijk zeiden Belgische obligatiehouders toen: pardon?'

Her en der voorspellen opiniemakers al het einde van N-VA.

De Wever: 'Ik heb dat ook gelezen, ja. We zullen er dan maar een kruis over maken, zeker? (sarcastisch) Welke redenen zouden Vlamingen in godsnaam nog kunnen hebben om voor N-VA te stemmen als CD&V en Open VLD mee in een linkse, door Franstaligen gedomineerde regering stappen?'

Mijnheer Van Reybrouck, u hebt ooit voor het einde van N-VA gewaarschuwd in een opiniestuk: 'Als Vlaams Belang ooit heroïne was, dan is N-VA vandaag methadon. Stoppen op eigen risico.'

De Wever: (geamuseerd) 'Heb jij dat ooit geschreven?'

Van Reybrouck: 'Veel mensen ter linkerzijde dromen al hardop van het post-De Wever-tijdperk. Ze stellen zich daarbij dan een Vlaanderen voor dat eindelijk bevrijd zal zijn van zijn nationalistische hausse. Maar dat lijkt me wishful thinking, en dan nog van het gevaarlijke soort ook. Neem De Wever weg, en extreem-rechts flakkert weer op. Zoals overal in Europa.'

De Wever: 'Interessant. Ik discussieer veel liever daarover dan me voor de zoveelste keer te moeten verdedigen tegen de eeuwige reductio ad Hitlerum van de Milows, Daan Stuyvens en Bart Peetersen van deze wereld. Ze doen maar. Ze maken me slapend rijk. Maar ik word daar zo moe van soms. Elke keer opnieuw datzelfde liedje.'

Van Reybrouck: 'Vergelijkingen met de jaren dertig, daar zou een verbod op moeten komen. Ik meen dat. Om die reden schreef ik destijds mijn Pleidooi voor Populisme. Dat was een reactie tegen de moral highground die grote delen van de linkerzijde zo vaak innemen als goedkoop excuus om niet écht te moeten luisteren naar het populistische electoraat. Links is te veel een ideologie van goedbetaalde hogeropgeleiden geworden, terwijl de zwaarste lasten van de globalisering terechtkwamen op de schouders van zij die er vaak het minst voor waren uitgerust. Arbeiders, armen, laagopgeleiden...'

Absolutistische trekjes

Wat mist u het meest in Vlaanderen, mijnheer De Wever? Intelligente medestanders? Of genuanceerde tegenstanders?

De Wever: 'Er is een zekere intellectuele armoede ter rechterzijde in Vlaanderen. Daar kun je niet omheen. Maar ook aan de linkerkant vind ik de spoeling dun. Tom Lanoye vind ik interessant, als hij niet de relnicht uithangt. Tom Naegels lees ik ook graag. Maar bij veel anderen mis ik vaak inzicht. Brains. Luc Tuymans, de grote schilder, zei een tijdje geleden op Radio 1 dat hij mij een boek van Spinoza zou sturen. Het hoofdstuk over de staat moest ik lezen. Dán zouden de schellen van mijn ogen vallen. Goed, denk ik, dat zal ik dan doen. Blijkt er niet in dát boek van Spinoza een hoofdstuk over de staat te staan, maar in een ander. Dat is zo pijnlijk symptomatisch voor het niveau hier in Vlaanderen... Ik heb nochtans graag mensen die met goede argumenten tegen me ingaan. Dat is na de Alma nooit meer veranderd. Ik ken politici die denken: ik ben de man met de meeste stemmen, l'état, c'est moi. Ik ken zelfs politici die zich liefst met overlopers omringen, omdat die het minst tegenpruttelen. Dat deden de absolutistische leiders in de oudheid ook al. Maar ik heb tegenwind nodig.'

U bent zélf geen absolutistische trekjes aan het kweken? Siegfried Bracke.

De Wever: '.kwam niet van een andere partij.'

Bent u daar 100 procent zeker van?

De Wever:(gespeeld geërgerd) 'Zie je dat nu, David? Zie je nu hoe journalisten er altijd in slagen om een aangenaam gesprek de nek om te wringen?'

Mijnheer Van Reybrouck: u begon een paar maanden geleden met de burgerbeweging G1000. Hoe moeten we dat zien? Een vingerwijzing naar de politiek?

Van Reybrouck: 'Op dit ogenblik wordt de democratie gegijzeld door de particratie. Je zag het zelfs in de VS deze zomer, met die idiote discussie over het schuldenplafond. In eigen land mogen we een keer om de zoveel jaar een bolletje kleuren, en daarna toekijken hoe een paar partijvoorzitters ruziemaken en nerveus worden voor de volgende verkiezingen. Sorry, maar dat is geen reële democratie meer. Burgers zijn geen kiesvee. Ondanks de impasse zijn ze betrokkener dan ooit. Alleen: ze hebben geen kanalen om actief mee te denken, behalve het geroezemoes van Facebook en Twitter. De G1000 wil die lacune vullen. We willen met duizend door het lot getrokken burgers mee naar oplossingen zoeken. In Canada hebben gewone burgers bijvoorbeeld de kieswet geschreven, toen de politici er niet uitgeraakten.'

Geen enkele van uw gelaatsspieren is nog níét gefronst, mijnheer De Wever.

De Wever: 'Alle respect, maar ik vind dat nogal aanmatigend. Het komt jullie niet toe om met duizend mensen het signaal te overrulen dat zes miljoen burgers in het stemhokje hebben gegeven.'

Van Reybrouck: 'Wij overrulen helemaal niks. Wij willen er gewoon voor zorgen dat die verkiezingsuitslag eindelijk iets oplevert. We merken dat politici meer dan ooit gegijzeld worden door hun achterban. Het Yitzhak Rabin-syndroom. Jullie hebben nauwelijks nog ruimte om een compomis te sluiten. Dus vragen we: laat ons meedenken.'

De Wever: 'Sorry hoor, maar ik voel me helemaal niet gegijzeld. Door niemand. Zoals ik het zie, hebben mensen gewoon hun politiek aandeel belegd bij mij. Zij weten waar ik voor sta. En ik weet wat zij van mij verwachten.'

Van Reybrouck: 'Hoe kun je dat nu zeggen, Bart? 10 procent van jouw eigen kiezers wil terug naar het unitaire België. Amper 17 procent wil de onafhankelijkheid van Vlaanderen. Veel mensen hebben gewoon voor je charisma en je persoon gestemd. Dat weet jij evengoed als ik. Bij de volgende verkiezingen kan je ze zo weer kwijt zijn. Waarom zou je dan niet luisteren naar wat duizend door loting aangeduide burgers te vertellen hebben? Ongeveer zeshonderd daarvan zullen Vlamingen zijn en als de laatste polls kloppen, zal ongeveer een derde daarvan N-VA-gezind zijn. Die kans kun je niet laten liggen? Aan onze onderhandelingstafel is het Vlaams-nationalisme wel nog wélkom.'

De Wever: 'Ik ga met belangstelling volgen wat jullie doen, maar ik blijf erbij: onze burgerdemocratie voorziet daar al in. Voor wat jullie doen, hebben we volksvertegenwoordigers.'

Van Reybrouck: 'Maar die hebben sinds de verkiezingen niks mogen zeggen over de grote beleidslijnen! Het zijn de partijvoorzitters die het regeerakkoord tot in de details uitdokteren. De partijen lopen leeg, maar de particratie is sterker dan ooit. Dat is toch onhoudbaar? Dat ondergraaft de democratie.'

De Wever: 'Wat de democratie vooral ondergraaft, is de recrutering in het politieke bedrijf. Mensen met talent voelen zich buitengewoon zeldzaam geroepen tot de res publica. Dat is dramatisch aan het worden. Hugo Schiltz waarschuwde daar in de jaren 90 al voor. "Er komt een moment,, zei hij me eens, "dat het parlement bevolkt gaat worden door mensen die op geen enkele andere wijze dezelfde wedde zouden kunnen opstrijken in andere sectoren in de samenleving., Dat leek me toen buitengewoon pessimistisch. Maar ik vrees dat we daar niet meer veraf zijn. Dát is een bedreiging voor onze burgerdemocratie.'

Bergaf bolt makkelijk

Een diepmenselijke vraag, de laatste. Bart: jij werd onlangs 40, David: jij wordt het op 11 september. Hebben jullie het beste niet allebei achter de rug? De kans is klein dat jullie nog eens 800.000 stemmen halen, of 200.000 boeken verkopen.

Van Reybrouck: 'Ik hoef daar niet wakker van te liggen, Bart wel. Da's het grote verschil tussen ons beiden.'

De Wever: 'Touché. Maar hand op het hart: ik lig daar echt niet wakker van. Ik ben niet, zoals Yves Leterme, de man van de 800.000 stemmen. Ik heb genoeg gezien hoe dat epitheton bij hem een doornenkrans werd om me daar niet aan te laten vangen.'

Van Reybrouck: 'Ik weet niet of ik Congo ooit nog ga overtreffen. Maar dat dacht Geert Mak óók na De eeuw van mijn vader. En toen schreef hij In Europa. Dat is geen ambitie, voor alle duidelijkheid. Gewoon een vaststelling. Als het vanaf nu bergaf gaat, zal ik aan de wijze woorden van Josse De Pauw denken: "Bergaf bolt gemakkelijker.,'

Info over het burgerinitiatief G1000:www.g1000.org

 © Corelio





27-08-2011, p.30


- Zeg eens, Bart: waarom zijn er in Vlaanderen zo weinig rechtse opiniemakers en intellectuelen?

- Tja, daar vraag je zoiets, David. Omdat rechtse mensen andere dingen belangrijker vinden dan opiniestukken schrijven en dikke boeken lezen, zeker?

- Wat dan wel?

- Pffff, weet ik veel. Welvaart creëren, geld verdienen, tuinieren...

- Tuinieren?

- Da's toch een schone bezigheid? Chacun doit cultiver son jardin. Ik heb de hele namiddag gras afgereden. Met mijn tractorke. Dat was nooit mijn ambitie, maar hoe gaat dat? Ik heb een huis gekocht in Deurne, en daar plakte 2.000 vierkante meter tuin aan. Dat moet je er dan bijnemen.

- Een beetje zoals je er Wallonië moet bijnemen? Dat plakt ook aan Vlaanderen. En dat krijg je er ook niet af.

- Dat krijgt je er ook niet direct af, nee.

Een taverne in Antwerpen. De populairste politicus en de populairste non-fictieschrijver van Vlaanderen zitten aan een tafel. Er is Cola Light, er is bier, er is kaas en salami on the house. ('Van de patron. Voor de goede zaak.') Er is veel om over te praten - dat vooral.

Bart De Wever en David Van Reybrouck zijn elk op hun manier rariteiten. De één haalde 800.000 voorkeurstemmen ondanks een voorliefde voor Latijnse citaten en geleerde woorden à la perennialistisch, die niet eens in Van Dale staan. De ander verkocht 200.000 exemplaren van een vuistdik geschiedenisboek over een Afrikaans land - normaal gezien de kortste weg naar de meest complete desinteresse. Ze deden het bovendien allebei voor hun 40ste, de leeftijd waarop de meeste carrières pas beginnen.

Er bindt hen meer. De Wever (N-VA) en Van Reybrouck (G1000) delen een passie voor politiek. De res publica, noemen ze het graag, want zo zijn ze. Ooit waren ze collega's. Van 2000 tot 2003 werkten ze beiden op het departement Geschiedenis van de KULeuven. De Wever als historicus, Van Reybrouck als archeoloog. Het is van toen geleden dat ze elkaar nog zagen.

David Van Reybrouck: 'Mijn laatste beeld van jou is dat je op een muurtje aan het Rijksarchief zat. Moederziel alleen. Eén en al academische mistroostigheid.'

Bart De Wever: 'Mijn scherpste herinnering is dat je 'Don't you want me' van The Human League liep te neuriën. "You were working as a waitress in a cocktail bar.,'

Van Reybrouck: 'O God, dat begint goed.'

Frieten en discussies

Hoe close waren jullie eigenlijk aan de KULeuven?

Van Reybrouck: 'We gingen 's middags vaak met hetzelfde groepje eten in de Alma, het studentenrestaurant. Politieke lunchdebatten waren dat. Zeer geanimeerd. We bleven altijd zitten tot de stoelen op de tafels werden gezet. De discussies met Bart waren de geestigste. Hij was een straf debater - toen al. Grappig, ook. Hij vond dat Vlaanderen onafhankelijk moest worden. Dat was niet het meest... gangbare idee toen.'

De Wever: 'Diplomatisch, David. Goed zo.'

Van Reybrouck: 'Zo ging dat dus ook tijdens die lunches. Er werd veel gelachen.'

De Wever: 'Ik wist nooit goed of er om mij gelachen werd, of met mij. Dat lieten ze zorgvuldig in het midden. Ik herinner me de Alma als een eindeloze bron van frieten, vieze crèmekes en discussies op leven en dood. Dat had wel zijn charmes. Ik zat daar als jonge mens, met de Vlaams-nationalistische ideeën die ik van thuis had meegekregen, in een extreem vijandige omgeving van zeer verstandige mensen. Een harde maar goede leerschool.'

Wat was hun visie dan? België Boven?

De Wever: 'Het ging veel verder dan dat. Le grand cosmopolitisme beleefde toen zijn hoogdagen: geen natiestaten meer. Na de val van de Muur gingen we evolueren naar een organische wereldorde, weet je nog? Ideologieën zouden verdampen, landen verdwijnen, de nationale identiteit zou haar betekenis verliezen. Het idee waar Guy Verhofstadt onlangs van bevallen is, tien jaar nadat het interessant was. Daar zat ik dan tussen, met mijn ideeën over een onafhankelijk Vlaanderen. Ik discussieerde bergop.'

Van Reybrouck: 'Een van de argumenten waar Bart in de Alma al mee schermde, was dat België de optelsom was van twee halve democratieën. Interessante analyse, precies dezelfde als die van de voorstanders van een federale kieskring. Maar toen Bart voorstelde om alles dan maar meteen door te hakken, had hij maar weinig medestanders.'

De Wever: 'Weinig? Ik had gewoon géén medestanders. Ik was de weirdo van de bende. Nationalisme was helemaal gekaapt door het Vlaams Blok in die dagen, dat toen nog openlijk racistisch was. In die sfeer verkondigen dat nationalisme wél waardevol kon zijn, dat was echt vloeken in de kerk. Mijn collega's hebben meer dan één keer naar me gekeken met zo'n blik van: 'Dat kan hij nu toch niet menen?'

David Van Reybrouck ook?

De Wever: 'David was zeker niet mijn meest uitgesproken antipode. Verre van. Hij was één van de gematigden.'

Van Reybrouck: 'Ik heb nooit meegesurft op die zweverige kosmopolitische roes van de jaren 90. Misschien doordat ik ook altijd een sterke verbondenheid gevoeld heb met mijn West-Vlaamse roots. Ik heb dat nooit als iets gevaarlijks ervaren. Ik vond dat zelfs waardevol, die sense of belonging. Je kunt de ander pas goed ontmoeten als je zelf weet waar je vandaan komt.'

Horen we u tien jaar na datum nu zeggen dat Bart De Wever gelijk had?

Van Reybrouck: 'Natiestaten zijn de hoeksteen van de politiek. Altijd al geweest. Daarin volg ik Bart. Maar dat die hoeksteen enkel Vlaanderen kan zijn, dat durf ik te betwijfelen. Wat is het nut van een staat? Het creëert een gevoel van gemeenschap, van lotsverbondenheid. Dat heb je nodig om mensen die elkaar persoonlijk niet kennen samen belastigen te laten betalen. Vandaar dat rechtstreekse Europese belastingen bijvoorbeeld zo moeilijk liggen. Duitsers en Belgen voelen zich gewoon niet verbonden genoeg met Grieken en Esten om ook voor hen te betalen. Het enige wat internationaal wél werkt, is een soort spontane solidariteit, zoals nu met Somalië.'

De Wever: 'Je kunt mensen niet zomaar loskoppelen van hun nationale identiteit. Na de Tweede Wereldoorlog is dat vaak geprobeerd. De natiestaat was toen verdacht. Maar er bestaat geen werkbaar alternatief voor. Dat probeerde ik mijn collega's aan de KUL aan hun verstand te brengen. Tevergeefs. Achteraf gezien waren die lunches wel cruciaal. Ze zuiverden mijn denken. Zéér belangrijk toen ik in 2000 de stichtingsteksten schreef voor N-VA. Veel boeken die ik toen las, waren ook eyeopeners. Social Preconditions of National Revival in Europe van Miroslav Hroch, dat heb ik kapotgelezen. Wat een inzicht! Nationalisme dat succesvol wil zijn, schreef Hroch, mag de natie niet als doel zien. Het moet de natie als middel zien om thema's aan te pakken waar grote groepen van wakker liggen: minder belastingen, strengere migratie, enzovoort. Als je die boodschap als politicus onderbouwd kunt brengen, is het bingo. Daar heb ik met N-VA altijd naar gestreefd: Vlaanderen als middel, niet als doel. Dat is ook onze appeal.'

West-Vlaamse stammen

Toch even checken: waarom Vlaanderen en niet België? Dat is toch óók een natie die je als middel zou kunnen gebruiken?

De Wever: 'Welnee, dat is het nu net. België is mislukt als natie. Het is er intussen zelfs de ontkenning van. Cruciaal voor een natie is dat ze een lotsgemeenschap creëert, zoals David net zei. Een gevoel van verbondenheid. Maar België is geëvolueerd tot niet één, maar twee lotsgemeenschappen. En die winnen aan kracht naarmate je ze meer autonomie geeft. De bovenliggende constructie België heeft weinig of geen meerwaarde. Sinds de jaren 70 is ze zichzelf democratisch aan het ontbinden. Waarom zou je ze dan willen behouden?'

Van Reybrouck: 'Allemaal goed en wel, Bart. Dat zeg je nu al een paar jaar, maar ik hoor je nooit concreet over Brussel praten. Zolang je daar geen oplossing voor hebt, kun je niets hervormen en praten we toch in het ijle?'

De Wever: 'De sleutel om van België 1.0 naar België 2.0 te gaan ligt inderdaad in Brussel. Net daarom is het zo complex. De 30 procent van N-VA heeft mentaal veel meer doen bewegen in Wallonië dan in Vlaanderen. Oneindig veel meer. Dat is een van de grote ironieën van onze overwinning. De meeste Franstalige toppolitici die ik spreek, gaan ervan uit dat Vlaanderen binnen tien, hooguit twintig jaar onafhankelijk wordt. Hun ideale scenario is om daarna samen met Brussel verder te gaan als een soort post-België. Dat heeft hun onverzettelijkheid over Brussel alleen maar groter gemaakt. Om die reden kan ik er nu ook niet verder op ingaan. Alles wat ik erover zeg, kan en zal tegen mij gebruikt worden.'

Van Reybrouck: 'Onder ons dan: Quid Brussel?'

De Wever: 'Allez David, denk je nu echt dat ik een rund ben? 't Is niet omdat rechtse mensen weinig boeken lezen, dat ze stoem zijn, hé?' (grijnst)

Mijnheer Van Reybrouck: uw lunches met Bart De Wever waren blijkbaar cruciaal in de wording van het N-VA-discours. Kan dat discours u bekoren?

Van Reybrouck: 'Ik ben meer geïnteresseerd in daden. Zolang dat N-VA discours niets zegt over Brussel, de stad waarin ik al tien jaar woon, heb ik er niet veel aan. Ach, weet je: in wezen is elk politiek discours hetzelfde. Elke politicus kiest een breuklijn, zet die in de verf, en reikt daar oplossingen voor aan. N-VA profileert zich op de breuklijn Vlamingen-Walen, maar je zou net zo goed een breuklijn tussen - ik zeg maar wat - West-Vlamingen en de rest van Vlaanderen kunnen opkloppen.'

De Wever: (trekt zijn gezicht in een zéér bedenkelijke frons.)

Van Reybrouck: 'Je zou een gek spelletje kunnen bedenken, waarbij je de West-Vlamingen probeert te overtuigen om een eigen partij op te richten. De Nieuwe West-Vlaamse Alliantie. Ik ben overtuigd dat je in een jaar tijd minstens 30 procent van hen zo zot krijgt om daar op te stemmen. Zeker met de verongelijkheid die er daar sowieso al is; "ze kijken allemole op ons neer, terwijl wij zo ard werken., Iedereen kan een nationaal gevoel opwekken. In om het even welke gemeenschap. Vijftien goede argumenten en 't is gebeurd.'

In Gent is ooit bij wijze van practical joke de N-GA gesticht: de Nieuw-Gentse Alliantie. Programma: 'Alle West-Vlamingen buiten!'

Van Reybrouck: 'Wel: daar worstel ik dus mee in het N-VA-discours. Een lotsgemeenschap is een constructie. Altijd. Mobutu kon 400 Congolese stammen twee decennia lang doen geloven dat ze één Zaïrees volk waren, met één vlag en één volkslied. Dat werkte perfect. Tot iemand een andere breuklijn begon te bespelen. Geen enkele gemeenschap is voor eeuwig. Vandaag is het dit, morgen iets anders. Het heeft allemaal iets zeer arbitrairs. Daarom is het van belang om naast die sense of belonging ook een een sense of encounter te cultiveren. Democratie is altijd leren leven met verschil. Dat lijken we te verliezen.'

De Wever: 'Ik zou Vlaanderen toch niet zomaar met Congo durven vergelijken, of West-Vlamingen met een Afrikaanse stam.'

Van Reybrouck: 'Je maakt er nu een karikatuur van, maar dat is het niet. Ik was onlangs voor een theaterfestival in Nederlands Limburg, de geboortestreek van Geert Wilders. Wat dáár de voorbije jaren de kop heeft opgestoken aan chauvinisme. Ik werd er op café al scheef bekeken omdat ik Nederlands sprak, geen Limburgs. Elke identiteit is mobiliseerbaar.'

De Wever: 'Een identiteit is iets dynamisch, daar volg ik je in. Er is geen statische, perennialistische Vlaamse identiteit die al sinds de prehistorie ongewijzigd bleef. Dat is één van die waanideeën waar ik tijdens de lunches in de Alma al zeer snel van genezen werd. Identiteiten zijn mentale constructies. Maar dat maakt ze niet minder waardevol. Je moet ze koesteren - al was het maar als gemeenschapsvormend instrument. De cohesie van Vlaanderen wordt almaar sterker. Zo'n opstoot van West-Vlaams particularisme zou ik nooit als een bedreiging zien. Eerder als het bewijs dat de Vlaamse identiteit almaar sterker wordt.'

Van Reybrouck: 'Uiteindelijk is alles een constructie, da's waar. Behalve de dood.'

De Wever: (even van zijn apropos, kijkt Van Reybrouck secondenlang verbaasd aan) 'Kijk, dat was ik nu eens helemaal vergeten, zie. Hoe goed jij dingen kunt doodslaan.'

Schone afgunst

Was het in de Alma denkbaar dat Bart De Wever zeven jaar later de populairste politicus van het land zou zijn?

Van Reybrouck: 'Van geen kanten. Toen hij de universiteit verliet om zich fulltime met N-VA bezig te houden, was er vooral een soort meewarige verbazing. We bleven het wel allemaal volgen: de opiniestukken die hij schreef, de blitscarrière die hij maakte binnen zijn partij. Maar dat N-VA ooit 30 procent zou halen? Nee.'

De Wever: 'Ik blijf dat zelf ook tamelijk hallucinant vinden. Ik heb mijn vertrek aan de KUL wel altijd als een groot persoonlijk falen gezien. Ik bestudeerde de partijvorming in Vlaanderen na de Tweede Wereldoorlog. De catacombenjaren, zeg maar - onwaarschijnlijk interessant. Ik liet mijn notities nog jarenlang onaangeroerd in mijn bureau liggen toen ik stopte. Ik maakte mezelf wijs dat ik mijn doctoraat op een mooie vakantiedag gewoon zou beginnen schrijven. Niét, vanzelfsprekend.'

Benijdt u mijnheer Van Reybrouck nooit? Was het niets voor u geweest: een leven als publicist en intellectueel?

Van Reybrouck: 'Je hebt me dat ooit geschreven, hè Bart? Vorig jaar, toen ik de Librisprijs kreeg voor Congo, kreeg ik een heel attent briefje van jou. Handgeschreven. "Ik ben jaloers,, stond er, met een smiley ernaast. Een smiley, begot!'

De Wever: 'Heb je de film Amadeus gezien? Daar zit een scene in waarin Salieri urenlang op een paar noten zwoegt, waarna Mozart aan de piano gaat zitten, en schijnbaar achteloos een zwierig stuk uit zijn vingers tovert. Zo kijk ik naar het talent van David. Met een groot Salieri-gevoel. Elke keer als ik Congo in mijn boekenkast zie staan - zo'n imposante, alom bejubelde en invloedrijke turf geschiedschrijving - gaat er een kleine steek door mijn hart. Op de best mogelijke manier, hè. Een soort schone afgunst. Ik schrijf graag, maar het is afzien voor mij. Zweten. Wroeten. Mijn columns voor jullie krant, dat is elke keer opnieuw een calvarietocht.'

Van Reybrouck: 'Dat is er niet aan te zien.'

De Wever: 'Ik moet wel bekennen dat ik nog maar een paar pagina's in Congo heb gelezen. 't is een ontmoedigend dik boek voor mensen met weinig tijd. Maar zodra ik een verkiezing verlies, begin ik eraan.'

Van Reybrouck: 'Heb je plannen in die richting?'

De Wever: 'Niet in de onmiddellijke toekomst, nee. Maar ooit komt de verkiezing te veel. Onvermijdelijk. What goes up, must come down. Ooit word ik buitengezet worden met een bos bloemen of een fles porto; de weg van elke partijvoorziter.'

Het einde van N-VA

N-VA zit niet meer mee aan de onderhandelingstafel. Zijn jullie al niet aan je tocht door de woestijn begonnen?

De Wever: 'Wij? De woestijn? Oei nee, dat zie ik dan toch anders. De N-VA is rustig in de oase blijven zitten. Het zijn Wouter Beke en Alexander De Croo die de woestijn zijn ingetrokken. En het zal me benieuwen of en wanneer ze er gaan uitkomen. Je weet nooit waar de duivel met zijn verlokkingen opduikt.'

Van Reybrouck: 'Heb je geen schrik voor een Vlaams Belang-scenario? Heeft de N-VA geen cordon sanitaire rond zichzelf gelegd door niet meer mee te onderhandelen?'

De Wever: 'Dat was niet onze keuze.'

Van Reybrouck: 'Hoezo, niet jullie keuze? Jullie hebben toch "nee, gezegd op de nota van Di Rupo? Wie zo hard met de deur slaat, zet zichzelf toch op straat?'

De Wever: 'Di Rupo heeft toch ook "nee, gezegd op mijn nota? "Comment est-ce qu'il ose?,, zei hij. En dat was dat. Heb jij toen iemand horen voorstellen om zonder de PS verder te gaan? Ik dacht het niet, hè. Maar wij zetten onszelf blijkbaar wél buitenspel door "nee, te zeggen op zijn nota. Wij die ons "nee, verdorie onderbouwden met tien pagina's argumenten. Geert Noels noemt de nota-Di Rupo "de Griekenland-route,. Een onafhankelijke econoom! En wat zegt Alexander De Croo? "Ik ga onderhandelen. Ik zie de vruchten hangen., (windt zich op) De Vlaamse economie zou verder moeten staan dan de Duitse. In de plaats daarvan bengelen we achteraan het peloton.'

Van Reybrouck: 'Bengelen we daar ook niet omdat we nu al zo lang zonder regering zitten?'

De Wever: 'Dat jaar onderhandelen was de kers op de rotte taart, maar dat heeft verder nul komma nul invloed gehad. Dat hebben we door experts laten onderzoeken. De financiële markten hebben één keer gereageerd. Niet na mijn interview in Der Spiegel, maar toen Laurette Onkelinx als vicepremier overal ging rondbazuinen dat België op zijn laatste benen liep - het fameuze Plan B. Natúúrlijk zeiden Belgische obligatiehouders toen: pardon?'

Her en der voorspellen opiniemakers al het einde van N-VA.

De Wever: 'Ik heb dat ook gelezen, ja. We zullen er dan maar een kruis over maken, zeker? (sarcastisch) Welke redenen zouden Vlamingen in godsnaam nog kunnen hebben om voor N-VA te stemmen als CD&V en Open VLD mee in een linkse, door Franstaligen gedomineerde regering stappen?'

Mijnheer Van Reybrouck, u hebt ooit voor het einde van N-VA gewaarschuwd in een opiniestuk: 'Als Vlaams Belang ooit heroïne was, dan is N-VA vandaag methadon. Stoppen op eigen risico.'

De Wever: (geamuseerd) 'Heb jij dat ooit geschreven?'

Van Reybrouck: 'Veel mensen ter linkerzijde dromen al hardop van het post-De Wever-tijdperk. Ze stellen zich daarbij dan een Vlaanderen voor dat eindelijk bevrijd zal zijn van zijn nationalistische hausse. Maar dat lijkt me wishful thinking, en dan nog van het gevaarlijke soort ook. Neem De Wever weg, en extreem-rechts flakkert weer op. Zoals overal in Europa.'

De Wever: 'Interessant. Ik discussieer veel liever daarover dan me voor de zoveelste keer te moeten verdedigen tegen de eeuwige reductio ad Hitlerum van de Milows, Daan Stuyvens en Bart Peetersen van deze wereld. Ze doen maar. Ze maken me slapend rijk. Maar ik word daar zo moe van soms. Elke keer opnieuw datzelfde liedje.'

Van Reybrouck: 'Vergelijkingen met de jaren dertig, daar zou een verbod op moeten komen. Ik meen dat. Om die reden schreef ik destijds mijn Pleidooi voor Populisme. Dat was een reactie tegen de moral highground die grote delen van de linkerzijde zo vaak innemen als goedkoop excuus om niet écht te moeten luisteren naar het populistische electoraat. Links is te veel een ideologie van goedbetaalde hogeropgeleiden geworden, terwijl de zwaarste lasten van de globalisering terechtkwamen op de schouders van zij die er vaak het minst voor waren uitgerust. Arbeiders, armen, laagopgeleiden...'

Absolutistische trekjes

Wat mist u het meest in Vlaanderen, mijnheer De Wever? Intelligente medestanders? Of genuanceerde tegenstanders?

De Wever: 'Er is een zekere intellectuele armoede ter rechterzijde in Vlaanderen. Daar kun je niet omheen. Maar ook aan de linkerkant vind ik de spoeling dun. Tom Lanoye vind ik interessant, als hij niet de relnicht uithangt. Tom Naegels lees ik ook graag. Maar bij veel anderen mis ik vaak inzicht. Brains. Luc Tuymans, de grote schilder, zei een tijdje geleden op Radio 1 dat hij mij een boek van Spinoza zou sturen. Het hoofdstuk over de staat moest ik lezen. Dán zouden de schellen van mijn ogen vallen. Goed, denk ik, dat zal ik dan doen. Blijkt er niet in dát boek van Spinoza een hoofdstuk over de staat te staan, maar in een ander. Dat is zo pijnlijk symptomatisch voor het niveau hier in Vlaanderen... Ik heb nochtans graag mensen die met goede argumenten tegen me ingaan. Dat is na de Alma nooit meer veranderd. Ik ken politici die denken: ik ben de man met de meeste stemmen, l'état, c'est moi. Ik ken zelfs politici die zich liefst met overlopers omringen, omdat die het minst tegenpruttelen. Dat deden de absolutistische leiders in de oudheid ook al. Maar ik heb tegenwind nodig.'

U bent zélf geen absolutistische trekjes aan het kweken? Siegfried Bracke.

De Wever: '.kwam niet van een andere partij.'

Bent u daar 100 procent zeker van?

De Wever:(gespeeld geërgerd) 'Zie je dat nu, David? Zie je nu hoe journalisten er altijd in slagen om een aangenaam gesprek de nek om te wringen?'

Mijnheer Van Reybrouck: u begon een paar maanden geleden met de burgerbeweging G1000. Hoe moeten we dat zien? Een vingerwijzing naar de politiek?

Van Reybrouck: 'Op dit ogenblik wordt de democratie gegijzeld door de particratie. Je zag het zelfs in de VS deze zomer, met die idiote discussie over het schuldenplafond. In eigen land mogen we een keer om de zoveel jaar een bolletje kleuren, en daarna toekijken hoe een paar partijvoorzitters ruziemaken en nerveus worden voor de volgende verkiezingen. Sorry, maar dat is geen reële democratie meer. Burgers zijn geen kiesvee. Ondanks de impasse zijn ze betrokkener dan ooit. Alleen: ze hebben geen kanalen om actief mee te denken, behalve het geroezemoes van Facebook en Twitter. De G1000 wil die lacune vullen. We willen met duizend door het lot getrokken burgers mee naar oplossingen zoeken. In Canada hebben gewone burgers bijvoorbeeld de kieswet geschreven, toen de politici er niet uitgeraakten.'

Geen enkele van uw gelaatsspieren is nog níét gefronst, mijnheer De Wever.

De Wever: 'Alle respect, maar ik vind dat nogal aanmatigend. Het komt jullie niet toe om met duizend mensen het signaal te overrulen dat zes miljoen burgers in het stemhokje hebben gegeven.'

Van Reybrouck: 'Wij overrulen helemaal niks. Wij willen er gewoon voor zorgen dat die verkiezingsuitslag eindelijk iets oplevert. We merken dat politici meer dan ooit gegijzeld worden door hun achterban. Het Yitzhak Rabin-syndroom. Jullie hebben nauwelijks nog ruimte om een compomis te sluiten. Dus vragen we: laat ons meedenken.'

De Wever: 'Sorry hoor, maar ik voel me helemaal niet gegijzeld. Door niemand. Zoals ik het zie, hebben mensen gewoon hun politiek aandeel belegd bij mij. Zij weten waar ik voor sta. En ik weet wat zij van mij verwachten.'

Van Reybrouck: 'Hoe kun je dat nu zeggen, Bart? 10 procent van jouw eigen kiezers wil terug naar het unitaire België. Amper 17 procent wil de onafhankelijkheid van Vlaanderen. Veel mensen hebben gewoon voor je charisma en je persoon gestemd. Dat weet jij evengoed als ik. Bij de volgende verkiezingen kan je ze zo weer kwijt zijn. Waarom zou je dan niet luisteren naar wat duizend door loting aangeduide burgers te vertellen hebben? Ongeveer zeshonderd daarvan zullen Vlamingen zijn en als de laatste polls kloppen, zal ongeveer een derde daarvan N-VA-gezind zijn. Die kans kun je niet laten liggen? Aan onze onderhandelingstafel is het Vlaams-nationalisme wel nog wélkom.'

De Wever: 'Ik ga met belangstelling volgen wat jullie doen, maar ik blijf erbij: onze burgerdemocratie voorziet daar al in. Voor wat jullie doen, hebben we volksvertegenwoordigers.'

Van Reybrouck: 'Maar die hebben sinds de verkiezingen niks mogen zeggen over de grote beleidslijnen! Het zijn de partijvoorzitters die het regeerakkoord tot in de details uitdokteren. De partijen lopen leeg, maar de particratie is sterker dan ooit. Dat is toch onhoudbaar? Dat ondergraaft de democratie.'

De Wever: 'Wat de democratie vooral ondergraaft, is de recrutering in het politieke bedrijf. Mensen met talent voelen zich buitengewoon zeldzaam geroepen tot de res publica. Dat is dramatisch aan het worden. Hugo Schiltz waarschuwde daar in de jaren 90 al voor. "Er komt een moment,, zei hij me eens, "dat het parlement bevolkt gaat worden door mensen die op geen enkele andere wijze dezelfde wedde zouden kunnen opstrijken in andere sectoren in de samenleving., Dat leek me toen buitengewoon pessimistisch. Maar ik vrees dat we daar niet meer veraf zijn. Dát is een bedreiging voor onze burgerdemocratie.'

Bergaf bolt makkelijk

Een diepmenselijke vraag, de laatste. Bart: jij werd onlangs 40, David: jij wordt het op 11 september. Hebben jullie het beste niet allebei achter de rug? De kans is klein dat jullie nog eens 800.000 stemmen halen, of 200.000 boeken verkopen.

Van Reybrouck: 'Ik hoef daar niet wakker van te liggen, Bart wel. Da's het grote verschil tussen ons beiden.'

De Wever: 'Touché. Maar hand op het hart: ik lig daar echt niet wakker van. Ik ben niet, zoals Yves Leterme, de man van de 800.000 stemmen. Ik heb genoeg gezien hoe dat epitheton bij hem een doornenkrans werd om me daar niet aan te laten vangen.'

Van Reybrouck: 'Ik weet niet of ik Congo ooit nog ga overtreffen. Maar dat dacht Geert Mak óók na De eeuw van mijn vader. En toen schreef hij In Europa. Dat is geen ambitie, voor alle duidelijkheid. Gewoon een vaststelling. Als het vanaf nu bergaf gaat, zal ik aan de wijze woorden van Josse De Pauw denken: "Bergaf bolt gemakkelijker.,'

Info over het burgerinitiatief G1000:www.g1000.org

 © Corelio





27-08-2011, p.32


- Zeg eens, Bart: waarom zijn er in Vlaanderen zo weinig rechtse opiniemakers en intellectuelen?

- Tja, daar vraag je zoiets, David. Omdat rechtse mensen andere dingen belangrijker vinden dan opiniestukken schrijven en dikke boeken lezen, zeker?

- Wat dan wel?

- Pffff, weet ik veel. Welvaart creëren, geld verdienen, tuinieren...

- Tuinieren?

- Da's toch een schone bezigheid? Chacun doit cultiver son jardin. Ik heb de hele namiddag gras afgereden. Met mijn tractorke. Dat was nooit mijn ambitie, maar hoe gaat dat? Ik heb een huis gekocht in Deurne, en daar plakte 2.000 vierkante meter tuin aan. Dat moet je er dan bijnemen.

- Een beetje zoals je er Wallonië moet bijnemen? Dat plakt ook aan Vlaanderen. En dat krijg je er ook niet af.

- Dat krijgt je er ook niet direct af, nee.

Een taverne in Antwerpen. De populairste politicus en de populairste non-fictieschrijver van Vlaanderen zitten aan een tafel. Er is Cola Light, er is bier, er is kaas en salami on the house. ('Van de patron. Voor de goede zaak.') Er is veel om over te praten - dat vooral.

Bart De Wever en David Van Reybrouck zijn elk op hun manier rariteiten. De één haalde 800.000 voorkeurstemmen ondanks een voorliefde voor Latijnse citaten en geleerde woorden à la perennialistisch, die niet eens in Van Dale staan. De ander verkocht 200.000 exemplaren van een vuistdik geschiedenisboek over een Afrikaans land - normaal gezien de kortste weg naar de meest complete desinteresse. Ze deden het bovendien allebei voor hun 40ste, de leeftijd waarop de meeste carrières pas beginnen.

Er bindt hen meer. De Wever (N-VA) en Van Reybrouck (G1000) delen een passie voor politiek. De res publica, noemen ze het graag, want zo zijn ze. Ooit waren ze collega's. Van 2000 tot 2003 werkten ze beiden op het departement Geschiedenis van de KULeuven. De Wever als historicus, Van Reybrouck als archeoloog. Het is van toen geleden dat ze elkaar nog zagen.

David Van Reybrouck: 'Mijn laatste beeld van jou is dat je op een muurtje aan het Rijksarchief zat. Moederziel alleen. Eén en al academische mistroostigheid.'

Bart De Wever: 'Mijn scherpste herinnering is dat je 'Don't you want me' van The Human League liep te neuriën. "You were working as a waitress in a cocktail bar.,'

Van Reybrouck: 'O God, dat begint goed.'

Frieten en discussies

Hoe close waren jullie eigenlijk aan de KULeuven?

Van Reybrouck: 'We gingen 's middags vaak met hetzelfde groepje eten in de Alma, het studentenrestaurant. Politieke lunchdebatten waren dat. Zeer geanimeerd. We bleven altijd zitten tot de stoelen op de tafels werden gezet. De discussies met Bart waren de geestigste. Hij was een straf debater - toen al. Grappig, ook. Hij vond dat Vlaanderen onafhankelijk moest worden. Dat was niet het meest... gangbare idee toen.'

De Wever: 'Diplomatisch, David. Goed zo.'

Van Reybrouck: 'Zo ging dat dus ook tijdens die lunches. Er werd veel gelachen.'

De Wever: 'Ik wist nooit goed of er om mij gelachen werd, of met mij. Dat lieten ze zorgvuldig in het midden. Ik herinner me de Alma als een eindeloze bron van frieten, vieze crèmekes en discussies op leven en dood. Dat had wel zijn charmes. Ik zat daar als jonge mens, met de Vlaams-nationalistische ideeën die ik van thuis had meegekregen, in een extreem vijandige omgeving van zeer verstandige mensen. Een harde maar goede leerschool.'

Wat was hun visie dan? België Boven?

De Wever: 'Het ging veel verder dan dat. Le grand cosmopolitisme beleefde toen zijn hoogdagen: geen natiestaten meer. Na de val van de Muur gingen we evolueren naar een organische wereldorde, weet je nog? Ideologieën zouden verdampen, landen verdwijnen, de nationale identiteit zou haar betekenis verliezen. Het idee waar Guy Verhofstadt onlangs van bevallen is, tien jaar nadat het interessant was. Daar zat ik dan tussen, met mijn ideeën over een onafhankelijk Vlaanderen. Ik discussieerde bergop.'

Van Reybrouck: 'Een van de argumenten waar Bart in de Alma al mee schermde, was dat België de optelsom was van twee halve democratieën. Interessante analyse, precies dezelfde als die van de voorstanders van een federale kieskring. Maar toen Bart voorstelde om alles dan maar meteen door te hakken, had hij maar weinig medestanders.'

De Wever: 'Weinig? Ik had gewoon géén medestanders. Ik was de weirdo van de bende. Nationalisme was helemaal gekaapt door het Vlaams Blok in die dagen, dat toen nog openlijk racistisch was. In die sfeer verkondigen dat nationalisme wél waardevol kon zijn, dat was echt vloeken in de kerk. Mijn collega's hebben meer dan één keer naar me gekeken met zo'n blik van: 'Dat kan hij nu toch niet menen?'

David Van Reybrouck ook?

De Wever: 'David was zeker niet mijn meest uitgesproken antipode. Verre van. Hij was één van de gematigden.'

Van Reybrouck: 'Ik heb nooit meegesurft op die zweverige kosmopolitische roes van de jaren 90. Misschien doordat ik ook altijd een sterke verbondenheid gevoeld heb met mijn West-Vlaamse roots. Ik heb dat nooit als iets gevaarlijks ervaren. Ik vond dat zelfs waardevol, die sense of belonging. Je kunt de ander pas goed ontmoeten als je zelf weet waar je vandaan komt.'

Horen we u tien jaar na datum nu zeggen dat Bart De Wever gelijk had?

Van Reybrouck: 'Natiestaten zijn de hoeksteen van de politiek. Altijd al geweest. Daarin volg ik Bart. Maar dat die hoeksteen enkel Vlaanderen kan zijn, dat durf ik te betwijfelen. Wat is het nut van een staat? Het creëert een gevoel van gemeenschap, van lotsverbondenheid. Dat heb je nodig om mensen die elkaar persoonlijk niet kennen samen belastigen te laten betalen. Vandaar dat rechtstreekse Europese belastingen bijvoorbeeld zo moeilijk liggen. Duitsers en Belgen voelen zich gewoon niet verbonden genoeg met Grieken en Esten om ook voor hen te betalen. Het enige wat internationaal wél werkt, is een soort spontane solidariteit, zoals nu met Somalië.'

De Wever: 'Je kunt mensen niet zomaar loskoppelen van hun nationale identiteit. Na de Tweede Wereldoorlog is dat vaak geprobeerd. De natiestaat was toen verdacht. Maar er bestaat geen werkbaar alternatief voor. Dat probeerde ik mijn collega's aan de KUL aan hun verstand te brengen. Tevergeefs. Achteraf gezien waren die lunches wel cruciaal. Ze zuiverden mijn denken. Zéér belangrijk toen ik in 2000 de stichtingsteksten schreef voor N-VA. Veel boeken die ik toen las, waren ook eyeopeners. Social Preconditions of National Revival in Europe van Miroslav Hroch, dat heb ik kapotgelezen. Wat een inzicht! Nationalisme dat succesvol wil zijn, schreef Hroch, mag de natie niet als doel zien. Het moet de natie als middel zien om thema's aan te pakken waar grote groepen van wakker liggen: minder belastingen, strengere migratie, enzovoort. Als je die boodschap als politicus onderbouwd kunt brengen, is het bingo. Daar heb ik met N-VA altijd naar gestreefd: Vlaanderen als middel, niet als doel. Dat is ook onze appeal.'

West-Vlaamse stammen

Toch even checken: waarom Vlaanderen en niet België? Dat is toch óók een natie die je als middel zou kunnen gebruiken?

De Wever: 'Welnee, dat is het nu net. België is mislukt als natie. Het is er intussen zelfs de ontkenning van. Cruciaal voor een natie is dat ze een lotsgemeenschap creëert, zoals David net zei. Een gevoel van verbondenheid. Maar België is geëvolueerd tot niet één, maar twee lotsgemeenschappen. En die winnen aan kracht naarmate je ze meer autonomie geeft. De bovenliggende constructie België heeft weinig of geen meerwaarde. Sinds de jaren 70 is ze zichzelf democratisch aan het ontbinden. Waarom zou je ze dan willen behouden?'

Van Reybrouck: 'Allemaal goed en wel, Bart. Dat zeg je nu al een paar jaar, maar ik hoor je nooit concreet over Brussel praten. Zolang je daar geen oplossing voor hebt, kun je niets hervormen en praten we toch in het ijle?'

De Wever: 'De sleutel om van België 1.0 naar België 2.0 te gaan ligt inderdaad in Brussel. Net daarom is het zo complex. De 30 procent van N-VA heeft mentaal veel meer doen bewegen in Wallonië dan in Vlaanderen. Oneindig veel meer. Dat is een van de grote ironieën van onze overwinning. De meeste Franstalige toppolitici die ik spreek, gaan ervan uit dat Vlaanderen binnen tien, hooguit twintig jaar onafhankelijk wordt. Hun ideale scenario is om daarna samen met Brussel verder te gaan als een soort post-België. Dat heeft hun onverzettelijkheid over Brussel alleen maar groter gemaakt. Om die reden kan ik er nu ook niet verder op ingaan. Alles wat ik erover zeg, kan en zal tegen mij gebruikt worden.'

Van Reybrouck: 'Onder ons dan: Quid Brussel?'

De Wever: 'Allez David, denk je nu echt dat ik een rund ben? 't Is niet omdat rechtse mensen weinig boeken lezen, dat ze stoem zijn, hé?' (grijnst)

Mijnheer Van Reybrouck: uw lunches met Bart De Wever waren blijkbaar cruciaal in de wording van het N-VA-discours. Kan dat discours u bekoren?

Van Reybrouck: 'Ik ben meer geïnteresseerd in daden. Zolang dat N-VA discours niets zegt over Brussel, de stad waarin ik al tien jaar woon, heb ik er niet veel aan. Ach, weet je: in wezen is elk politiek discours hetzelfde. Elke politicus kiest een breuklijn, zet die in de verf, en reikt daar oplossingen voor aan. N-VA profileert zich op de breuklijn Vlamingen-Walen, maar je zou net zo goed een breuklijn tussen - ik zeg maar wat - West-Vlamingen en de rest van Vlaanderen kunnen opkloppen.'

De Wever: (trekt zijn gezicht in een zéér bedenkelijke frons.)

Van Reybrouck: 'Je zou een gek spelletje kunnen bedenken, waarbij je de West-Vlamingen probeert te overtuigen om een eigen partij op te richten. De Nieuwe West-Vlaamse Alliantie. Ik ben overtuigd dat je in een jaar tijd minstens 30 procent van hen zo zot krijgt om daar op te stemmen. Zeker met de verongelijkheid die er daar sowieso al is; "ze kijken allemole op ons neer, terwijl wij zo ard werken., Iedereen kan een nationaal gevoel opwekken. In om het even welke gemeenschap. Vijftien goede argumenten en 't is gebeurd.'

In Gent is ooit bij wijze van practical joke de N-GA gesticht: de Nieuw-Gentse Alliantie. Programma: 'Alle West-Vlamingen buiten!'

Van Reybrouck: 'Wel: daar worstel ik dus mee in het N-VA-discours. Een lotsgemeenschap is een constructie. Altijd. Mobutu kon 400 Congolese stammen twee decennia lang doen geloven dat ze één Zaïrees volk waren, met één vlag en één volkslied. Dat werkte perfect. Tot iemand een andere breuklijn begon te bespelen. Geen enkele gemeenschap is voor eeuwig. Vandaag is het dit, morgen iets anders. Het heeft allemaal iets zeer arbitrairs. Daarom is het van belang om naast die sense of belonging ook een een sense of encounter te cultiveren. Democratie is altijd leren leven met verschil. Dat lijken we te verliezen.'

De Wever: 'Ik zou Vlaanderen toch niet zomaar met Congo durven vergelijken, of West-Vlamingen met een Afrikaanse stam.'

Van Reybrouck: 'Je maakt er nu een karikatuur van, maar dat is het niet. Ik was onlangs voor een theaterfestival in Nederlands Limburg, de geboortestreek van Geert Wilders. Wat dáár de voorbije jaren de kop heeft opgestoken aan chauvinisme. Ik werd er op café al scheef bekeken omdat ik Nederlands sprak, geen Limburgs. Elke identiteit is mobiliseerbaar.'

De Wever: 'Een identiteit is iets dynamisch, daar volg ik je in. Er is geen statische, perennialistische Vlaamse identiteit die al sinds de prehistorie ongewijzigd bleef. Dat is één van die waanideeën waar ik tijdens de lunches in de Alma al zeer snel van genezen werd. Identiteiten zijn mentale constructies. Maar dat maakt ze niet minder waardevol. Je moet ze koesteren - al was het maar als gemeenschapsvormend instrument. De cohesie van Vlaanderen wordt almaar sterker. Zo'n opstoot van West-Vlaams particularisme zou ik nooit als een bedreiging zien. Eerder als het bewijs dat de Vlaamse identiteit almaar sterker wordt.'

Van Reybrouck: 'Uiteindelijk is alles een constructie, da's waar. Behalve de dood.'

De Wever: (even van zijn apropos, kijkt Van Reybrouck secondenlang verbaasd aan) 'Kijk, dat was ik nu eens helemaal vergeten, zie. Hoe goed jij dingen kunt doodslaan.'

Schone afgunst

Was het in de Alma denkbaar dat Bart De Wever zeven jaar later de populairste politicus van het land zou zijn?

Van Reybrouck: 'Van geen kanten. Toen hij de universiteit verliet om zich fulltime met N-VA bezig te houden, was er vooral een soort meewarige verbazing. We bleven het wel allemaal volgen: de opiniestukken die hij schreef, de blitscarrière die hij maakte binnen zijn partij. Maar dat N-VA ooit 30 procent zou halen? Nee.'

De Wever: 'Ik blijf dat zelf ook tamelijk hallucinant vinden. Ik heb mijn vertrek aan de KUL wel altijd als een groot persoonlijk falen gezien. Ik bestudeerde de partijvorming in Vlaanderen na de Tweede Wereldoorlog. De catacombenjaren, zeg maar - onwaarschijnlijk interessant. Ik liet mijn notities nog jarenlang onaangeroerd in mijn bureau liggen toen ik stopte. Ik maakte mezelf wijs dat ik mijn doctoraat op een mooie vakantiedag gewoon zou beginnen schrijven. Niét, vanzelfsprekend.'

Benijdt u mijnheer Van Reybrouck nooit? Was het niets voor u geweest: een leven als publicist en intellectueel?

Van Reybrouck: 'Je hebt me dat ooit geschreven, hè Bart? Vorig jaar, toen ik de Librisprijs kreeg voor Congo, kreeg ik een heel attent briefje van jou. Handgeschreven. "Ik ben jaloers,, stond er, met een smiley ernaast. Een smiley, begot!'

De Wever: 'Heb je de film Amadeus gezien? Daar zit een scene in waarin Salieri urenlang op een paar noten zwoegt, waarna Mozart aan de piano gaat zitten, en schijnbaar achteloos een zwierig stuk uit zijn vingers tovert. Zo kijk ik naar het talent van David. Met een groot Salieri-gevoel. Elke keer als ik Congo in mijn boekenkast zie staan - zo'n imposante, alom bejubelde en invloedrijke turf geschiedschrijving - gaat er een kleine steek door mijn hart. Op de best mogelijke manier, hè. Een soort schone afgunst. Ik schrijf graag, maar het is afzien voor mij. Zweten. Wroeten. Mijn columns voor jullie krant, dat is elke keer opnieuw een calvarietocht.'

Van Reybrouck: 'Dat is er niet aan te zien.'

De Wever: 'Ik moet wel bekennen dat ik nog maar een paar pagina's in Congo heb gelezen. 't is een ontmoedigend dik boek voor mensen met weinig tijd. Maar zodra ik een verkiezing verlies, begin ik eraan.'

Van Reybrouck: 'Heb je plannen in die richting?'

De Wever: 'Niet in de onmiddellijke toekomst, nee. Maar ooit komt de verkiezing te veel. Onvermijdelijk. What goes up, must come down. Ooit word ik buitengezet worden met een bos bloemen of een fles porto; de weg van elke partijvoorziter.'

Het einde van N-VA

N-VA zit niet meer mee aan de onderhandelingstafel. Zijn jullie al niet aan je tocht door de woestijn begonnen?

De Wever: 'Wij? De woestijn? Oei nee, dat zie ik dan toch anders. De N-VA is rustig in de oase blijven zitten. Het zijn Wouter Beke en Alexander De Croo die de woestijn zijn ingetrokken. En het zal me benieuwen of en wanneer ze er gaan uitkomen. Je weet nooit waar de duivel met zijn verlokkingen opduikt.'

Van Reybrouck: 'Heb je geen schrik voor een Vlaams Belang-scenario? Heeft de N-VA geen cordon sanitaire rond zichzelf gelegd door niet meer mee te onderhandelen?'

De Wever: 'Dat was niet onze keuze.'

Van Reybrouck: 'Hoezo, niet jullie keuze? Jullie hebben toch "nee, gezegd op de nota van Di Rupo? Wie zo hard met de deur slaat, zet zichzelf toch op straat?'

De Wever: 'Di Rupo heeft toch ook "nee, gezegd op mijn nota? "Comment est-ce qu'il ose?,, zei hij. En dat was dat. Heb jij toen iemand horen voorstellen om zonder de PS verder te gaan? Ik dacht het niet, hè. Maar wij zetten onszelf blijkbaar wél buitenspel door "nee, te zeggen op zijn nota. Wij die ons "nee, verdorie onderbouwden met tien pagina's argumenten. Geert Noels noemt de nota-Di Rupo "de Griekenland-route,. Een onafhankelijke econoom! En wat zegt Alexander De Croo? "Ik ga onderhandelen. Ik zie de vruchten hangen., (windt zich op) De Vlaamse economie zou verder moeten staan dan de Duitse. In de plaats daarvan bengelen we achteraan het peloton.'

Van Reybrouck: 'Bengelen we daar ook niet omdat we nu al zo lang zonder regering zitten?'

De Wever: 'Dat jaar onderhandelen was de kers op de rotte taart, maar dat heeft verder nul komma nul invloed gehad. Dat hebben we door experts laten onderzoeken. De financiële markten hebben één keer gereageerd. Niet na mijn interview in Der Spiegel, maar toen Laurette Onkelinx als vicepremier overal ging rondbazuinen dat België op zijn laatste benen liep - het fameuze Plan B. Natúúrlijk zeiden Belgische obligatiehouders toen: pardon?'

Her en der voorspellen opiniemakers al het einde van N-VA.

De Wever: 'Ik heb dat ook gelezen, ja. We zullen er dan maar een kruis over maken, zeker? (sarcastisch) Welke redenen zouden Vlamingen in godsnaam nog kunnen hebben om voor N-VA te stemmen als CD&V en Open VLD mee in een linkse, door Franstaligen gedomineerde regering stappen?'

Mijnheer Van Reybrouck, u hebt ooit voor het einde van N-VA gewaarschuwd in een opiniestuk: 'Als Vlaams Belang ooit heroïne was, dan is N-VA vandaag methadon. Stoppen op eigen risico.'

De Wever: (geamuseerd) 'Heb jij dat ooit geschreven?'

Van Reybrouck: 'Veel mensen ter linkerzijde dromen al hardop van het post-De Wever-tijdperk. Ze stellen zich daarbij dan een Vlaanderen voor dat eindelijk bevrijd zal zijn van zijn nationalistische hausse. Maar dat lijkt me wishful thinking, en dan nog van het gevaarlijke soort ook. Neem De Wever weg, en extreem-rechts flakkert weer op. Zoals overal in Europa.'

De Wever: 'Interessant. Ik discussieer veel liever daarover dan me voor de zoveelste keer te moeten verdedigen tegen de eeuwige reductio ad Hitlerum van de Milows, Daan Stuyvens en Bart Peetersen van deze wereld. Ze doen maar. Ze maken me slapend rijk. Maar ik word daar zo moe van soms. Elke keer opnieuw datzelfde liedje.'

Van Reybrouck: 'Vergelijkingen met de jaren dertig, daar zou een verbod op moeten komen. Ik meen dat. Om die reden schreef ik destijds mijn Pleidooi voor Populisme. Dat was een reactie tegen de moral highground die grote delen van de linkerzijde zo vaak innemen als goedkoop excuus om niet écht te moeten luisteren naar het populistische electoraat. Links is te veel een ideologie van goedbetaalde hogeropgeleiden geworden, terwijl de zwaarste lasten van de globalisering terechtkwamen op de schouders van zij die er vaak het minst voor waren uitgerust. Arbeiders, armen, laagopgeleiden...'

Absolutistische trekjes

Wat mist u het meest in Vlaanderen, mijnheer De Wever? Intelligente medestanders? Of genuanceerde tegenstanders?

De Wever: 'Er is een zekere intellectuele armoede ter rechterzijde in Vlaanderen. Daar kun je niet omheen. Maar ook aan de linkerkant vind ik de spoeling dun. Tom Lanoye vind ik interessant, als hij niet de relnicht uithangt. Tom Naegels lees ik ook graag. Maar bij veel anderen mis ik vaak inzicht. Brains. Luc Tuymans, de grote schilder, zei een tijdje geleden op Radio 1 dat hij mij een boek van Spinoza zou sturen. Het hoofdstuk over de staat moest ik lezen. Dán zouden de schellen van mijn ogen vallen. Goed, denk ik, dat zal ik dan doen. Blijkt er niet in dát boek van Spinoza een hoofdstuk over de staat te staan, maar in een ander. Dat is zo pijnlijk symptomatisch voor het niveau hier in Vlaanderen... Ik heb nochtans graag mensen die met goede argumenten tegen me ingaan. Dat is na de Alma nooit meer veranderd. Ik ken politici die denken: ik ben de man met de meeste stemmen, l'état, c'est moi. Ik ken zelfs politici die zich liefst met overlopers omringen, omdat die het minst tegenpruttelen. Dat deden de absolutistische leiders in de oudheid ook al. Maar ik heb tegenwind nodig.'

U bent zélf geen absolutistische trekjes aan het kweken? Siegfried Bracke.

De Wever: '.kwam niet van een andere partij.'

Bent u daar 100 procent zeker van?

De Wever:(gespeeld geërgerd) 'Zie je dat nu, David? Zie je nu hoe journalisten er altijd in slagen om een aangenaam gesprek de nek om te wringen?'

Mijnheer Van Reybrouck: u begon een paar maanden geleden met de burgerbeweging G1000. Hoe moeten we dat zien? Een vingerwijzing naar de politiek?

Van Reybrouck: 'Op dit ogenblik wordt de democratie gegijzeld door de particratie. Je zag het zelfs in de VS deze zomer, met die idiote discussie over het schuldenplafond. In eigen land mogen we een keer om de zoveel jaar een bolletje kleuren, en daarna toekijken hoe een paar partijvoorzitters ruziemaken en nerveus worden voor de volgende verkiezingen. Sorry, maar dat is geen reële democratie meer. Burgers zijn geen kiesvee. Ondanks de impasse zijn ze betrokkener dan ooit. Alleen: ze hebben geen kanalen om actief mee te denken, behalve het geroezemoes van Facebook en Twitter. De G1000 wil die lacune vullen. We willen met duizend door het lot getrokken burgers mee naar oplossingen zoeken. In Canada hebben gewone burgers bijvoorbeeld de kieswet geschreven, toen de politici er niet uitgeraakten.'

Geen enkele van uw gelaatsspieren is nog níét gefronst, mijnheer De Wever.

De Wever: 'Alle respect, maar ik vind dat nogal aanmatigend. Het komt jullie niet toe om met duizend mensen het signaal te overrulen dat zes miljoen burgers in het stemhokje hebben gegeven.'

Van Reybrouck: 'Wij overrulen helemaal niks. Wij willen er gewoon voor zorgen dat die verkiezingsuitslag eindelijk iets oplevert. We merken dat politici meer dan ooit gegijzeld worden door hun achterban. Het Yitzhak Rabin-syndroom. Jullie hebben nauwelijks nog ruimte om een compomis te sluiten. Dus vragen we: laat ons meedenken.'

De Wever: 'Sorry hoor, maar ik voel me helemaal niet gegijzeld. Door niemand. Zoals ik het zie, hebben mensen gewoon hun politiek aandeel belegd bij mij. Zij weten waar ik voor sta. En ik weet wat zij van mij verwachten.'

Van Reybrouck: 'Hoe kun je dat nu zeggen, Bart? 10 procent van jouw eigen kiezers wil terug naar het unitaire België. Amper 17 procent wil de onafhankelijkheid van Vlaanderen. Veel mensen hebben gewoon voor je charisma en je persoon gestemd. Dat weet jij evengoed als ik. Bij de volgende verkiezingen kan je ze zo weer kwijt zijn. Waarom zou je dan niet luisteren naar wat duizend door loting aangeduide burgers te vertellen hebben? Ongeveer zeshonderd daarvan zullen Vlamingen zijn en als de laatste polls kloppen, zal ongeveer een derde daarvan N-VA-gezind zijn. Die kans kun je niet laten liggen? Aan onze onderhandelingstafel is het Vlaams-nationalisme wel nog wélkom.'

De Wever: 'Ik ga met belangstelling volgen wat jullie doen, maar ik blijf erbij: onze burgerdemocratie voorziet daar al in. Voor wat jullie doen, hebben we volksvertegenwoordigers.'

Van Reybrouck: 'Maar die hebben sinds de verkiezingen niks mogen zeggen over de grote beleidslijnen! Het zijn de partijvoorzitters die het regeerakkoord tot in de details uitdokteren. De partijen lopen leeg, maar de particratie is sterker dan ooit. Dat is toch onhoudbaar? Dat ondergraaft de democratie.'

De Wever: 'Wat de democratie vooral ondergraaft, is de recrutering in het politieke bedrijf. Mensen met talent voelen zich buitengewoon zeldzaam geroepen tot de res publica. Dat is dramatisch aan het worden. Hugo Schiltz waarschuwde daar in de jaren 90 al voor. "Er komt een moment,, zei hij me eens, "dat het parlement bevolkt gaat worden door mensen die op geen enkele andere wijze dezelfde wedde zouden kunnen opstrijken in andere sectoren in de samenleving., Dat leek me toen buitengewoon pessimistisch. Maar ik vrees dat we daar niet meer veraf zijn. Dát is een bedreiging voor onze burgerdemocratie.'

Bergaf bolt makkelijk

Een diepmenselijke vraag, de laatste. Bart: jij werd onlangs 40, David: jij wordt het op 11 september. Hebben jullie het beste niet allebei achter de rug? De kans is klein dat jullie nog eens 800.000 stemmen halen, of 200.000 boeken verkopen.

Van Reybrouck: 'Ik hoef daar niet wakker van te liggen, Bart wel. Da's het grote verschil tussen ons beiden.'

De Wever: 'Touché. Maar hand op het hart: ik lig daar echt niet wakker van. Ik ben niet, zoals Yves Leterme, de man van de 800.000 stemmen. Ik heb genoeg gezien hoe dat epitheton bij hem een doornenkrans werd om me daar niet aan te laten vangen.'

Van Reybrouck: 'Ik weet niet of ik Congo ooit nog ga overtreffen. Maar dat dacht Geert Mak óók na De eeuw van mijn vader. En toen schreef hij In Europa. Dat is geen ambitie, voor alle duidelijkheid. Gewoon een vaststelling. Als het vanaf nu bergaf gaat, zal ik aan de wijze woorden van Josse De Pauw denken: "Bergaf bolt gemakkelijker.,'

Info over het burgerinitiatief G1000:www.g1000.org

 © Corelio





27-08-2011, p.3

Cultuur

'Ik ben als boer Leo:  wat brengt het op?'

IN DE SPIEGEL KIJKEN MET TOM LANOYE 

Tien zondagavonden op rij zal 'Het goddelijke monster' Vlaanderen een spiegel voorhouden. De prestigeserie van Eén steunt op de boeken van Tom Lanoye. Een gesprek met de schrijver over literatuur en politiek, en dus ook over Vlaanderen, België, ideologie en respect. 'Schizofrenie is de beste partydrug van de nationalisten.'

Tom Lanoye heeft enkele maanden in Buenos Aires gewerkt, onder meer om zijn toneelstuk Bloed en rozen te schrijven, dat deze zomer in Avignon in première ging. De vervreemding hielp om afstand te scheppen en toch - of liever, net daardoor - scherper te zien. Al kan de slagerszoon met een brilletje het niet nalaten om tussendoor ook de lof van het Argentijnse vlees te zingen. Vegetariër worden zal toch voor later zijn.

Lanoye, die net vandaag 53 wordt, spaart de lof al evenmin voor de tiendelige serie Het goddelijke monster die regisseur Hans Herbots draaide naar zijn gelijknamige romantrilogie en die van zondag af op Eén wordt uitgezonden. Almodóvar op zijn Belgisch, Ettore Scola op zijn Vlaams, met Brueghel en Ensor ertussen geweven. Hij heeft zich niet bemoeid met de televisiebewerking, dus het was voor hem ook afwachten wat het zou worden. Script, regie, locaties, acteurs, geen spoor van ontevredenheid. 'De echte lakmoesproef waren de gezichten van de acteurs bij de persvisie', zegt Lanoye. 'Wel, ik was niet de enige die glunderde - dan weet je genoeg.'

'Je kan niet echt zeggen waar het op lijkt, maar tegelijk zitten alle knipogen en verwijzingen er ongegeneerd in, al moet de serie het daar niet van hebben. Het pleziert me alleen maar dat het een zeer cultureel-katholieke serie is geworden, over lijden en verlossing, over zwijgen en zondigen, over schuld en gesjoemel. Je ziet de personages sjoemelen, maar tegelijk aandoenlijk de vrijheid nemen om dat te doen, onder het credo: we zijn toch allemaal zondaars. Het is een eerbewijs aan al onze identiteiten, waar ook onze Belgische en Vlaamse identiteiten door lopen.'

Ook zijn recente romans Sprakeloos en Het derde huwelijk worden momenteel verfilmd - 'ik ben zo verwaten dat ik het bijna normaal ga vinden' - zoals hij ook theater schrijft, waarmee zijn literaire verzinselen evenzeer gestalte krijgen in acteurs, mensen van vlees en bloed. Doet het hem wat? 'Gerard Walschap stopte met toneel, omdat hij het niet kon hebben dat een actrice er heel anders uitzag dan hij zelf in gedachten had. Ik ben zozeer een toneelmens dat ik kan genieten van verschillende ensceneringen, soms in verschillende talen. Dat er meerdere interpretaties mogelijk zijn, betekent voor mij dat ik mijn werk goed heb gedaan.'

Het goddelijke monster brengt het verhaal van een rijke familie van tapijtfabrikanten die als gevolg van een incident uit elkaar kruimelt, verteld tegen de achtergrond van de vele grote en kleine schandalen in het België van de jaren negentig, het fraudeschandaal-Beaulieu, de dioxinecrisis, de Bende van Nijvel, politieke omkopingsschandalen of de zaak-Dutroux, met de Witte Mars als een hoogtepunt.

De verhaalstof heeft best wel haar delicate kanten.

'Er zijn natuurlijk pijnpunten: er wordt coke gesnoven, er gaat zogezegd medicinale hasj in een bankier, er zijn seksscènes van, laat ons zeggen, verschillende natuur, en dat alles is nodig om de personages te tekenen. Maar sinds Kim Geybels (de N-VA-senator die wegens een drugsaffaire in Bangkok uit de partij en de Senaat is gezet, red.) hebben we met sommige dingen al wat minder problemen.'

Het boek en de serie combineren zeer surrealistische en groteske elementen met zeer aardse, politieke verwijzingen.

'Het kan niet anders, zo gaan wij met politiek om. Het ene relativeert het andere. De woede indertijd over wat er allemaal fout ging, uitte zich ook maar via de omweg van de letterlijk vermoorde onschuld. Het politieke wordt nooit ernstig genoeg genomen om zich erin te verdiepen. Dat is ook het dubbele aan de Witte Mars: enerzijds is het fantastisch dat die er kwam, anderzijds bleef ze knullig en stuurloos. Je hebt dus meerdere stemmen, meerdere registers nodig - wie durft het aan om daarvan een eenduidige analyse te maken? Dat is dan de kracht van de literatuur: dat het drama die meerstemmigheid mogelijk maakt.'

Waarheid en fictie bleven ook toen u aan het schrijven was door elkaar lopen.

'Ja, de ontsnapping van Dutroux of het bezoek van Jean-Marie Dedecker met een journalist aan Dutroux in de cel heb ik er een plaats in moeten geven. En het gaat maar door. Ik vond het hallucinant toen ik op de première van Bloed en rozen in Avignon Stefaan De Clerck ontmoette - onze minister van Justitie die komt kijken naar een stuk in het Nederlands in het hart van de francofonie, een stuk waarin twee schijnprocessen gebeuren door een theocratie in dienst van de wereldlijke macht, een minister die zelf ontslag moest nemen na de ontsnapping van Dutroux en die een De Clerck uit West-Vlaanderen is.'

'Niet dat hij of zijn familie met het verhaal zijn verbonden. Ik heb het alleen over een "boer Leo, (een analogie met de "boer Clerck, van het Beaulieu-tapijtenimperium, red.) omdat "boer, te mooi was om te laten liggen. Maar in die tuin in Avignon ontmoet ik dus die man, die nu weer minister van Justitie is, wiens zoon ik heb gefeliciteerd als organisator van de Shame-betoging, die deel uitmaakt van een regering die al zo lang ontslagnemend is, met een parlement dat niettemin unaniem de boerka verbiedt én ten oorlog trekt.'

Hoe komt dat allemaal dan?

'Ik zal nu niet zoals papa Claus Rimbaud citeren, die zei dat de dichter un voyant is, een ziener; hij is vooral een voyou en een voyeur, denk ik dan. Maar je krijgt soms bonussen, zoals met het beeld dat De Standaard deze week uit de serie afdrukte: het "goddelijke monster, Katrien dat bij haar plechtige communie een kruisje krijgt van de bisschop, die ontsteld is door haar onschuld, haar complete schoonheid, de erotiek die ze uitstraalt. Dat gebeurt in de serie zonder commentaar, maar door de Danneels-tapes en de affaire-Vangheluwe krijgt die scène een heel andere lading.'

Jammer voor de schrijver dat het schandaal niet vroeger uitbarstte?

'Jammer vooral voor de kinderen die er het slachtoffer van waren. Ik schaamde me soms bij het schrijven van Sprakeloos, waarvoor ik het materiaal van heel dichtbij haalde (zijn gestorven moeder, red.). Dan hoor je dat verschrikkelijke schrijversstemmetje dat dankbaar is voor alle materiaal dat zich aandiende. Dan zit je dicht tegen het cynisme aan. Ook met Het goddelijke monster had ik soms die gêne. Ik liep bijvoorbeeld het risico dat een verkeerde lectuur de indruk kon wekken dat ik de Witte Mars belachelijk zou maken, al zijn er tragikomische kanten aan die ik niet uit de weg ga.'

'Zo laat ik ook mensen sterven en dan weer terugkeren. Mijn geweldige moeder geloofde heel sterk in spiritisme en voorspellende dromen. Bij het ontbijt legde ze haarfijn uit wat ze had gedroomd en wat dat betekende. En soms kwam dat ook akelig uit. Na de dood van mijn broer ging ze naar spiritistische seances, waarop ze boodschappen doorgegeven kreeg. Ik geloof daar niet in, maar het is veel te mooi om dat te laten liggen. Daarvoor is er ook te zeer een verband tussen dat volkse surrealisme en de grote artistieke surrealistische traditie.'

'Ik wil niet dat mensen die erin geloven zich belachelijk gemaakt voelen. Zoals ik godsdiensten wel wil aanvallen, maar nooit op een respectloze manier. Mijn moeder voelde het ook niet zo aan, ze dacht dat ze mij een beetje had overtuigd. Want al die geesten zeiden ook: het gaat goed met ons. Dat is ook zo in Het goddelijke monster: die doden zijn eindelijk vrij.'

Is het niet vreemd dat het hele decor van schandalen dat tot de Witte Mars heeft geleid, paste bij een politieke cultuur en een mentaliteit die toen al op hun retour waren?

'Dat het meer een uitvloeisel dan een katalysator was? Dan kan, maar het was ook een heel internationaal verschijnsel. In alle Europese landen begon men opeens de eigen principes ernstig te nemen. Dat is een van de grote problemen van Europa: dat het niet opgewassen is tegen de principes die het tegenover de rest van de wereld uitdraagt.'

'Het hing in België ook samen met het afkalven van de verzuiling. Niet toevallig wordt naar drie schandalen verwezen: de helikopters, de obussen en de milieuboxen. En daar waren de drie grote politieke families bij betrokken, respectievelijk de socialisten, de liberalen en de christendemocraten. Twee daarvan konden aan het schandaal ontsnappen, maar de socialisten niet. Zou dat toeval zijn?'

'Maar wat overspel is voor de christendemocraten, is geld voor de socialisten - en de liberalen mogen blijkbaar alles. Die zeggen immers dat er geen regels zijn. Je moet maar eens De anarchistische bankier van Fernando Pessoa lezen: je ziet zo Etienne Davignon voor je opduiken.'

'Zolang de verzuiling alles keurig kon verdelen, overheerste het status-quo: iedereen, van wieg tot zerk, kon rekenen op zijn aandeel van de koek. Dat is in elkaar beginnen te donderen en dan kom je uit bij de analyse die ook David Van Reybrouck maakt: dat de legitimiteit van de partijen altijd maar afkalft.'

'Maar met de verzuiling verdwenen ook de voordelen die dat systeem had, zoals de nestwarmte die het bood, waardoor mensen nu, zeker in de steden, alleen met een gevoel van verlies achterblijven. Ik pleit niet voor een terugkeer van de zuilen, wel om na te gaan hoe dat verlies kan worden opgelost zonder zondebokken te zoeken die schuld zouden hebben aan dat verlies.'

Dat is ook de crisis waar 'Het goddelijke monster' over gaat.

'In zijn boek De derde golf heeft Alvin Toffler het voorspeld: het wantrouwen in alle instellingen, het gerecht, de politiek, de journalistiek, de industrie, de familie... Ik moest heel hard lachen toen ik daarnet in Humo las dat het lief van Kim Geybels zich "een ethische hardliner, noemt, "over abortus en euthanasie en zo,. Zo is het makkelijk om zichzelf vrij te pleiten van alle ethische dilemma's. Dat is ook heel goed uitgewerkt in de serie: elk personage is van vlees en bloed, maar staat ook ergens voor, voor een institutie.'

Ligt in dat gevoel van verlies de verklaring voor het succes van populistische politici?

'Wat men vaak vergeet, is dat figuren als Geert Wilders, Le Pen maar ook Filip Dewinter ook in deze tijd passen als sterke figuren, als vedetten, zoals ze door de televisie worden gemaakt. Het is nu een goede tijd voor martelaars en tirannen en beiden zijn vedetten. Zeker intellectueel links vergist zich als het daarin alleen verlies of verwarring ziet, en zo de sterke ideologische onderlaag onderschat, die bovendien zeer oud is en in Europa zeer diep ingebed ligt. Ik wil niet iedereen over dezelfde kam scheren, maar die Noor Breivik denkt ook dat Europa alleen kan overleven als het een verzameling van naties en nationalismen wordt.'

'Nationalisme is werkelijk een ideologie, al slaagt het erin om, net als het kapitalisme, zichzelf te vermommen als de normaalheid zelve, waaraan geen enkele ideologische kant meer zou zitten, waarover er geen discussie mogelijk is. Men wil wel discussiëren, maar het woord "natie, moet wel in de Vlaamse grondwet, alsof dat geen ideologische lading zou dragen. Sommige ideologen weten heel goed waar zij naartoe willen en zijn helemaal niet op de dool. De natie is voor hen het alternatief voor dat gevoel van verlies aan nestwarmte en zekerheid. In de natie moet dan zoveel mogelijk samenvallen: taal, cultuur, godsdienst, gebruiken, gewoonten...'

Waar ligt het succes van dat denken?

'De ideologie is zo krachtig dat ze iedereen tot haar spiegelbeeld kan maken. Wie kritiek heeft op het Vlaamse nationalisme wordt automatisch een Belgische nationalist genoemd. Het heerlijke aan België is - al mogen we dat blijkbaar niet meer zeggen - dat we door de Belgische natievorming kunnen zien dat er verschillende niveaus mogelijk zijn. De anti-Europese gevoelens in veel landen - zonder veel kennis van zaken dromen ze in Nederland dat alles in orde komt met een terugkeer van de gulden - zijn daarom in België minder sterk: laat er in godsnaam nog een niveau bij komen.'

'Daarin ben ik een overtuigde Europeaan. Laten we een Europese president en Europese regering rechtstreeks verkiezen. Met Europa hebben we een beslissingsniveau dat op hetzelfde vlak staat als dat waarop de economische beslissingen worden genomen. Want op dat niveau is het, in sociaaldemocratische zin, nodig om te reguleren, te controleren en te corrigeren. België of Frankrijk kunnen dat niet alleen.'

'Als ik mezelf zo hoor, betrap ik me erop dat ik steeds vaker hetzelfde zeg als Guy Verhofstadt. Wie is er dan geëvolueerd, vraag ik me af. Beiden zeker?'

'Een tweede reden is dat alle groei-economieën, de Bric-landen, zeer multicultureel zijn en bewijzen dat het ook werkt - al laat Rusland dat niet graag naar buiten uit blijken of heeft China wat moeite om ermee om te gaan. Maar in een land als Zuid-Afrika betekent een slogan als "de multiculturaliteit is mislukt, helemaal niets. Niet dat wij de vergissing moeten maken om de multiculturaliteit tot een ideologie te verheffen. Maar als Europa de komende decennia geopolitiek en economisch een rol wil blijven spelen, zal het niet lukken als dat Europa alleen een verzameling stadstaten wil zijn.'

Zo eenduidig pro-Europa zijn we toch niet meer?

'Ja, misschien zijn de flaminganten dat alleen pragmatisch, want wat de Nederlanders over de Grieken zeggen, zeggen zij in het kwadraat over de Walen, om België te kunnen splitsen. Dat doen ze dan zonder de verdiensten van België... (onderbreekt zichzelf) kijk, dan word ik boer Leo: wat kost het en wat brengt het op? Niemand wil zeggen hoeveel het splitsen van België zal kosten. Wat met die 15 procent verlies, niet aan nestwarmte maar aan bbp? Wat met die honderdduizenden Vlamingen die in Brussel werken en daar dan belast zullen worden? Wat met ons soortgelijk gewicht in de wereld?'

'Je mag dat blijkbaar niet meer zeggen, maar veel mensen voelen zich zowel Vlaming als Belg. Als België zou verdwijnen, zal ik toch niet meer Vlaming worden dan ik nu al ben - en dat bén ik, maar wel anders dan de flaminganten, en dat eis ik ook op. Zou een Limburger meer Limburger worden als ook Vlaanderen uiteen zou vallen? Nee toch? Een Fries zal ook niet meer Fries worden, ook niet mochten er in Friesland een paar diamantmijnen en olievelden ontdekt worden, waarna het zich als een Katanga van het Noorden zou afscheuren van Nederland. Je kan Antwerpenaren toch niet ontzeggen dat ze zich zowel Antwerps als Vlaams voelen?'

'Conservatieve ideologen noemen zich nu wel bekommerd om "het kostbare weefsel,, maar toch vinden ze dat de Belgische draad daarin moet verdwijnen, alleen omdat zij om ideologische redenen vinden dat die niet mag bestaan. Dat is toch een paradox? Waarom een Vlaams huis willen opbouwen door het Belgische af te breken? Het is dezelfde fermette! België, dat is voor zestig procent door ons gemaakt. Maar ja, schizofrenie is de beste partydrug van de nationalisten.'

Er bestaat al een antwoord op die behoefte aan nestwarmte: identiteit.

'Ik wil graag eens discussiëren met wie vandaag de identiteitsvormende kwaliteiten van Hendrik Conscience roemt (zoals N-VA-voorzitter Bart De Wever deed, red.). Want Conscience heeft wel meegevochten in de Belgische revolutie van 1830, waarvoor hij later werd beloond met rechtstreekse koninklijke subsidie. Door dat laatste kan hij volgens de haatmailschrijvers niet eens een flamingant zijn, zoals ik niet kritisch zou mogen zijn voor sommige politieke partijen omdat ik zou worden gesubsidieerd. Wat niet eens waar is, ik verdien mijn geld zelf.'

Als kleine middenstander.

'Pas op, klein, wat dat betreft ben ik boer Leo: aan de top van de literaire tapis-plain! Maar het werk van Conscience was net natievormend voor België. En waarom het niet verder doortrekken? Zullen we Charles De Coster met zijn Tijl Uilenspiegel dan maar laten vallen omdat hij in het Frans schreef? Ik zou die claimen, omdat hij voor de Vlaamse identiteit evenveel heeft gedaan als Conscience - en van daar moet je in één lijn naar het Geuzenboek van Louis Paul Boon. Als ik nu hoor dat een zanger alleen maar mag zingen en een schrijver alleen versjes mag schrijven, waarom dan met een schrijver als Conscience komen aankakken, die verder door niemand meer wordt gelezen, om je gelijk te halen? Schrijvers zijn blijkbaar alleen welkom als ze dood en manipuleerbaar zijn.'

Ligt hier niet het misverstand: 'Het goddelijke monster' is een lofzang op de onzuiverheid, de mengvormen en de pluraliteit, terwijl veel identiteitsdenken net streeft naar zuiverheid en homogeniteit?

'De begrijp ik wel. Het parlement is voor mij de grootste multiculturele tempel die je kan bedenken. Daar komen mensen met heel verschillende waarden bijeen om samen normen op te stellen. Dat is tot in zijn laatste vezel het aanvaarden dat je vanuit verschillende waarden tot gemeenschappelijke normen kan komen.'

'Een schrijver moet beschrijven - waarom zou de familie in Het goddelijke monster Deschryver heten? Dat sommigen zich op Conscience beroepen voor hun ideologie is waar veel kunstenaars op afknappen. Ik zou me even ongemakkelijk voelen mocht men zich vanuit de belgitude op mijn werk beroepen. Het zou ook moeilijk kunnen, want ik beschrijf niet waar we naartoe moeten, ik toon alleen maar. Ik lever een spiegel, geen spoorboekje of reglement. Dat is het spanningsveld tussen kunst en politiek.'

Uw werk heeft toch altijd met politiek te maken?

'Natuurlijk, en voor mij is een interview als dit alleen maar een ander medium om dat te doen. Daarom ben ik zo blij dat De Standaard nu de columns van de Britse conservatief Theodore Dalrymple afdrukt. Lees bijvoorbeeld nog eens, met Pukkelpop in gedachten, wat hij in zijn allereerste column schreef over rockmuziek: dat er alleen maar geweld van komt. Volgens deze goeroe van de Vlaamse conservatieven mogen we manifestaties als Pukkelpop vergelijken met Neurenberg-bijeenkomsten. Ja, van Joost Zwagerman mogen we vooral geen vergelijkingen met de Tweede Wereldoorlog maken, maar dat is iets wat de conservatieven vooral niet zal hinderen.'

'En waar haalt zo'n Dalrymple het gezag vandaan om dat allemaal te beweren? Omdat hij in gevangenissen heeft gewerkt, claimt hij dat hij de wereld kent. Gevangenissen horen erbij, natuurlijk, maar is dat "de, wereld? Ik mag hopen van niet. Die misselijkmakende lijkenpikkerij van hem, toen hij de dood van Amy Winehouse in verband bracht met de rellen in Londen, daar was ik toch niet goed van, al was ik niet echt een fan van haar muziek.'

'En wat moet er dan gebeuren volgens deze goeroe, die zoveel Vlaamse conservatieven naar hun zeggen heeft geïnspireerd? Het komt niet verder dan het altijd terugkerende monster Loch Ness: ethisch reveil en Kulturkampf. Zoals de politiek indertijd, die van het sjoemelen een systeem had gemaakt, dacht dat de zaak-Dutroux alleen mogelijk was doordat wij in zedelijk verval verkeerden. Herinner je: Louis Tobback beweerde letterlijk dat het sperma uit zijn televisiescherm drupte. En dan verbaasd zijn dat mensen boos worden en in de Witte Mars opstappen?'

'Maar Dalrymple over de rellen dus. Volgens hem is, om te beginnen, deze generatie hoe dan ook verloren. Als ook onze conservatieven zo gaan denken, wordt het voor hen gemakkelijk. Dat is de verrottingsstrategie. En twee: Dalrymple wil alleen nog fiscale voordelen geven aan het heterohuwelijk en niet aan andere samenlevingsvormen.'

Dat vinden sommigen in 'Het goddelijke monster' ook.

'Ja, natuurlijk. Maar ik moet me niet druk maken over Dalrymple. Wat ik moet doen, is schrijven hoe je het best kan omgaan met hoe de wereld echt in elkaar zit. Ik geloof niet in een uniformisering waaraan iedereen zich maar te houden heeft. Als je die alleen vorm wilt geven vanuit het harnas van de natie - met alles wat daar dan bij hoort, zoals het voormalige christelijke gezin, dat dan als enige nog een fiscaal voordeel krijgt - zal dat alleen tot een mislukking leiden. Tenzij je dat met dwang doet, zoals het communisme alleen overeind bleef zo lang de KGB goed werkte.'

Het goddelijke monster, vanaf 4 september op Eén. 

 © Corelio








26-08-2011, p.6

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Hoelahoepen met Wouter Beke

Hebben familie- en ledendagen nog enig nut?

Waar is da feestje? Daar. En ook ginder. In de naam van de politiek wordt dit weekend ge-bmx't, geskatet en, jawel, gehoelahoept. Wat is nog de zin van ledendagen nu zoveel partijen leeglopen?

Van onze redacteurs

BMX'en, skaten, hoelahoepen, je baard laten trimmen, debatteren over diversiteit of een optreden meepikken van Kabouter Plop, Luc Steeno en/of Sam Gooris. Het kan dit weekend allemaal, met dank aan de politiek. 

CD&V, Open VLD en Groen! sluiten zaterdag en zondag de vakantie af met (respectievelijk) een jubileumviering voor tien jaar CD&V in Kortrijk, een liberale familiedag in Herzele en een Zomerweekend in Nieuwpoort. In Diksmuide vindt intussen de 84e IJzerbedevaart plaats, maar het politieke zwaartepunt van de Vlaamse gedachte is de afgelopen jaren verschoven naar 11 juli.

Een weekend van politieke teambuilding en van imagebuilding, dus. En daarvan kon de timing moeilijk ongelukkiger: het land zit 540 dagen zonder regering en de politiek heeft minder reden dan ooit om ontspannen achterover te leunen, laat staan om te feesten. 

'Maar dat kon niemand voorzien toen de activiteiten, maanden geleden, werden gepland', klinkt het verontschuldigend bij een van de organisatoren. Vooral voor CD&V dreigt het jubileumfeest in Kortrijk een feest in mineur te worden, vier dagen na het vertrek van het partijboegbeeld Inge Vervotte. Het geeft de feestleuze Samen is Super! in elk geval een behoorlijk wrange bijklank.

Kus de zeehond

Politieke partijen organiseerden de eerste familiedagen in de jaren negentig, het decennium van de Zwarte Zondagen en de 'kloof' tussen de burger en de politiek. Familiedagen moesten het kruispunt tussen de Wetstraat en de Dorpsstraat worden en de aaibaarheid van de politici verhogen. 

Aldus geschiedde. Op de allereerste familiedag van de toenmalige CVP, in het dolfinarium van Sea Park in Zeebrugge in 1996, kuste Jean-Luc Dehaene voor de ogen van de verzamelde pers een zeehond. Tientallen camera's klikten en flitsten. De knorrige, technocratische dossiervreter werd een mens.

Maar welk nut hebben familie- en ledendagen nog anno 2011? Volgens CD&V, Open VLD en Groen! krijgen hun leden dit weekend de kans om 'samen te zijn', 'met elkaar te praten', 'ideeën uit te wisselen' en 'de banden aan te halen'. Ze mogen wellicht ook op de foto met de partijkopstukken. Maar maakt het iets uit? De traditionele politieke partijen lopen leeg. Sinds het begin van de impasse, in 2007, verliezen ze 21 leden per dag. (DS 22 februari) Steeds meer politicologen vragen zich bovendien af of politieke partijen nog wel leden nodig hebben: de dalende trens is geen exclusief Belgisch, maar een Europees fenomeen.

'Politieke partijen lijken hun leden wat ontgroeid te zijn', beaamt Carl Devos (UGent). 'Zeker sinds ze gefinancierd worden door dotaties, en dus niet meer afhankelijk zijn van lidgelden. Enkele partijen profileren zich nog altijd graag als ledenbeweging. Dat staat chic.'

'Maar leden zijn in deze hypergemediatiseerde tijden steeds minder de ambassadeurs van hun partij. Ze zijn ook steeds minder nodig bij de verkiezingscampagnes, die almaar professioneler worden. De PVV van Geert Wilders, een partij zonder leden, werd in geen tijd een van de belangrijkste politieke factoren van Nederland. Het belang van leden is heel sterk verminderd, de voorbije jaren. En dat zal zo nog een tijdje doorgaan.'

Wat is dan nog de zin van familie- en ledendagen? 'Dat zijn communicatiemomenten. Goed voor de imagebuilding, maar politiek gezien vrij betekenisloos.'

 © Corelio








22-08-2011, p.25
Sarah Theerlynck
'Ik ben maar een voetsoldaat'

VRT-reporter Rudi Vranckx (51) over zijn nieuwe programma en boek 'De vloek van Osama'

'Ik ben maar een voetsoldaat'

Brussel l Tweeëntwintig jaar al brengt hij verslag uit van de brandhaarden van deze wereld: Rudi Vranckx. Dit jaar leidde hij voor De vloek van Osama, zijn nieuwe Canvasprogramma en boek over de wereld na 9/11, een nomadenbestaan langs de frontlinies van onze tijd. Op het scherm een modern Kuifje, ernaast een man die in een dolgedraaide wereld het liefst tot rust komt in Italië.

Door Sarah Theerlynck

Vroeger kon hij overal slapen, of het nu in Bagdad of Kinshasa was. Sinds De vloek van Osama lukt hem dat steeds minder. "Ik tel geen schaapjes, maar vlieguren", grapt hij, maar zijn ogen verraden dat het eigenlijk niet zo grappig is. "Het is vermoeiend geweest. Het is genoeg geweest", verzucht hij even later. Een maand is hij dit jaar thuis geweest en dat kruipt zelfs Rudi Vranckx in de kleren.

Maar hij is trots op De vloek van Osama, een vijfdelige Canvasreeks en een boek over hoe de wereld na 9/11 besmet raakte met een vijanddenken dat een diepe kloof sloeg tussen het Westen en de moslimwereld. Dat vijanddenken, vertelt hij, voelde hij het sterkst in Pakistan. "We waren er na de Koranverbranding van de Amerikaanse dominee Terry Jones en voelden de onveiligheid en het gevaar overal. We konden nooit lang blijven op één plek en mochten de tribale zones niet in omdat het er te gevaarlijk was. Heel wat mensen met wie we wilden praten, zegden de afspraak af, ook schrijvers en intellectuelen. Dan besef je pas hoe diepgeworteld de angst is, hoe gevaarlijk het voor Pakistani is om met westerlingen te praten. Ikzelf heb geen angst gevoeld. Als reporter neem je je voorzorgsmaatregelen, zeg je 'insjallah', doe je je werk en de dag erop trek je verder. De lokale bevolking moet blijven."

Vormen de moslimextremisten het grootste gevaar of moeten we beduchter zijn voor westerse moslimhaters?

Vranckx: "Voor ons, westerlingen, vormen de moslimhaters het grootste gevaar. We zouden vaker in de spiegel moeten kijken en ons afvragen of we niet te ver zijn vergleden in onze afkeer tegenover de islam. Veel westerse intellectuelen, columnisten en politici treft mee schuld. En dan heb ik het niet alleen over Geert Wilders.

"Zonder namen te willen noemen: ik stel me grote vragen bij het gemak waarmee sommige columnisten bij ons aan islam-bashing doen. Je legt een voedingsbodem voor een vorm van haat die grote gevolgen kan hebben. Rechtstreeks kan je hen nooit verantwoordelijk stellen, maar ze hebben wel mee een klimaat gecreëerd waarin bij iemand als Anders Breivik de stoppen doorslaan. Wat is de grote verwezenlijking geweest van de verlichting bij ons? Een open geest. Gooi die toch niet te grabbel door aan gratuit anti-multiculturalisme te doen! Veel van die columnisten hebben volgens mij nog nooit een moslim van dichtbij gezien. Hebben zij ooit in de straten van Kaboel of Bagdad rondgelopen? Waar hebben ze het dan over?"

Tijdens de opnames van De vloek van Osama barstte de Arabische lente los en werd Osama bin Laden gevat en gedood.

"We hebben het scenario voortdurend bijgewerkt - en we blijven het aanvullen. Ik wil de terreuraanslagen van Anders Breivik in Noorwegen er nog in, en de economische crisis. Er is ooit berekend dat de aanslagen in New York 500.000 dollar gekost hebben; de investering van al-Qaida in vlieglessen, onderduikadressen... zeg maar. De tien jaar war on terror hebben Amerika tussen de 1.500 en 4.000 miljard dollar gekost. Wie heeft dan gewonnen? Hoe komt het dan dat de VS geteisterd worden door een economische crisis?"

Heeft de dood van Osama iets veranderd?

"Osama was al gestorven op het Tahrirplein in Egypte. In de hoofden van een hele generatie Arabieren en moslims was hij al dood, maar dat wilden wij in het Westen niet zien. Dat heeft zijn dood veranderd: ik en vele anderen beseften dat toen hij gedood werd, Bin Laden al geen betekenis meer had."

Over de Arabische Lente schreef De Morgen-reporter Gert Van Langendonck: 'Als journalist heb ik nooit eerder een grotere kloof vastgesteld tussen wat westerse 'experts' vertellen op televisie en de realiteit op het terrein.'

"Omdat zij niet ter plaatse waren! Dat is wat al die zelfverklaarde experts en columnisten zouden moeten doen. Begeef je tussen de mensen en ga zelf de situatie opmeten, vooraleer je aan islam-bashing doet en de Arabische Lente linkt aan religieus fanatisme. Wel moet je er als reporter ter plaatse over waken dat je je niet laat verblinden. De Arabische Lente heeft ook mij meegesleept. Als je honderdduizenden mensen - meisjes en jongens, moslimbroeders en seculieren, ouderen en jongeren - samen in opstand ziet komen tegen een dictatuur, denk je al snel: 'De wereld kantelt hier'. En ook al zijn er misschien dingen gekanteld: de oude krachten zijn niet weg."

Heeft u met De vloek van Osama een boodschap? Schuilt er een wereldverbeteraar in u?

"Ik maak me geen illusies. Ik kan de wereld niet verbeteren. Wel probeer ik tegengif te bieden voor het vijanddenken. En ik geloof in wat ik doe."

Denken kijkers niet vooral 'Hij durft nogal', eerder dan uw boodschap werkelijk te hebben begrepen?

"We moeten daar inderdaad voor opletten. En 'Hij durft nogal': tja. Zo is het dus niet. Ik doe gewoon mijn werk."

Zonder angst?

"Natuurlijk niet. Ik ben soms bang. Alleen ga je na verloop van tijd anders om met die angst. Aan het front van Libië kan er een granaat op een kilometer afstand ontploffen, zoals wij hebben meegemaakt, maar hij kan je ook treffen, zoals in april gebeurd is met twee fotografen. Dat is het lot. En dat moet je voor een deel aanvaarden. Maar je moet het natuurlijk niet zoeken."

Uw Nederlandse collega's trokken weg uit het hotel vlakbij het Tahrirplein omdat ze het er te onveilig vonden, maar u en uw ploeg bleven. Is dat het niet zoeken?

"Nee. Een pak slaag krijgen van de veiligheidsdiensten en het land uitgezet worden: dat was het enige wat ons in Egypte kon overkomen. Mijn Nederlandse collega's hebben toen de angst toegelaten in hun hoofd. Je mag de angst je handelen niet laten beheersen."

Maar wanneer wordt moed hoogmoed? Ga je na verloop van tijd niet denken: 'Er is me nog nooit iets overkomen, dus nu ook niet'?

"Het geloof in mijn eigen onkwetsbaarheid is verdwenen in Irak, toen ik er van 2003 tot 2008 verslag uitbracht van de oorlog. Ik heb er mensen onthoofd zien worden, mijn tolk is er vermoord. Sindsdien denk ik nooit meer: 'Mij kan niks overkomen'. Maar het is als met paardrijden. Als je één keer van je paard wordt gegooid, moet je er zo snel mogelijk weer opkruipen. Toch ben ik na de dood van mijn tolk Jassim anderhalf jaar bewust niet meer naar Irak gegaan, behalve één keer om zijn familie op te zoeken. In Irak werken, was een Russische roulette geworden."

In De vloek van Osama komt u zelf prominent in beeld en ook uw boek is in een erg persoonlijke stijl geschreven. Niet iedereen kan zich in dat soort 'personalityjournalistiek' vinden. 'Het woord 'ik' zou in verslaggeving verboden moeten zijn', vond uw voormalige collega Jef Lambrecht.

"In een documentairereeks als De vloek van Osama sorteert een persoonlijke stijl meer effect. Kijkers stappen mee in jouw verhaal en volgen jouw logica. Ik vind 'ik' kunnen als je met die 'ik' duidelijk maakt waar je voor staat. Dat is eerlijker dan zogezegd afstandelijk-neutraal berichten, maar ondertussen allerlei ideeën je berichtgeving binnensmokkelen. Mensen weten waar ik voor sta. What you see is what you get.

"Door mijn persoonlijke stijl willen meer mensen mijn programma zien en mijn boek lezen. Wat heeft het voor zin dat ik een boek met zwaarwichtige analyses schrijf die slechts enkelingen begrijpen en door vijfhonderd man gelezen wordt? Toen ik aan de universiteit werkte, heb ik zware boeken geschreven. Nu wil ik meer mensen bereiken. Voor mij gaat het niet om 'ik' of 'geen ik', maar over ter plaatse gaan of niet. Op dat vlak kan niemand mij iets verwijten.

"Ik wil ook niet per se in the picture staan, ik wil mijn boodschap aan zoveel mogelijk mensen meegeven. Tegelijk besef ik dat je als tv-persoonlijkheid zelf soms moeilijk kan inschatten hoezeer je besmet bent. Ik heb genoeg mensen gekend die geen afscheid konden nemen van het scherm. Ik weet dat ik moet opletten. Ik probeer er elke maand minstens een keer aan te denken hoe het zou zijn om niet meer op tv te komen. En ik probeer altijd in mijn hoofd te houden dat ik elk moment zou moeten kunnen stoppen en iets anders doen."

Leidt u een nomadenleven?

"Dit jaar wel. Ik ben maar een maand thuis geweest."

Voelt u onderweg de behoefte dan niet thuis te zijn?

"Daarvoor waren we te gefocust aan het werk. Maar het is vermoeiend geweest. Het is genoeg geweest. Weet je, thuis zijn is voor mij vooral: in Italië zijn. Hier kan ik de knop nooit echt omdraaien. Daar zit ik tussen de zonnebloemen en de everzwijnen en kom ik tot rust.

"Het is ook een uitzonderlijk jaar geweest. Normaal ben ik drie à vier maand thuis. Een beroepsmilitair is vaker en langer van huis weg dan ik."

U wilde buitenlandreporter worden en u bent het geworden. Beseft u wat voor een groot geluk dat is?

"Ik sta daar soms bij stil, ja. Ben ik geworden wie ik wilde worden? Ik denk het wel. Onderweg heb ik wel een aantal kansen laten liggen. Ik ben nooit baas geworden, ben nog steeds maar een voetsoldaat. Maar dat is wie ik ben en wie ik wil zijn. Waarmee ik meteen alle ambities die ik misschien nog had, onmogelijk maak (lacht)"

U heeft werkelijk de ambitie nog gekoesterd hogerop te raken in de VRT-echelons?

"Toen de buitenlandredactie vijftien jaar geleden werd opgericht, wilde ik die samen met Stefan Blommaert wel leiden. Maar dat idee heb ik al snel laten varen.

Weet je aan wie ik me spiegel? Johan Depoortere, mijn voormalige collega. Hij is zijn hele leven trouw gebleven aan wat hij vond dat hij moest doen: overal ter wereld ter plaatse gaan en verslag uitbrengen, zonder toegevingen. In het begin waren wij concurrenten. Logisch: ik was de jonge hond die opkwam, hij de man met ervaring. Maar we hebben nooit conflicten gehad. Mijn respect voor Johan is groot."

Uw collega Robin Ramaekers werkte mee aan De vloek van Osama. Begin dit jaar kwam hij in opspraak omdat hij schotgeluiden gemonteerd had op een live-reportage in Haïti.

"Over wat Robin gedaan heeft, wil ik niet spreken. Ik kan alleen in algemene termen praten. In wezen draait het om de vraag: wat is manipulatie met beeld en klank en wat niet? Iedereen moet voor zichzelf bepalen wat voor hem of haar deontologisch correct is, waar de grens is. En geloof me: het is een dunne grens. Elk medium heeft zijn eigen valkuilen. Ik heb al veel krantenartikels gelezen waarin de journalist de indruk geeft ter plaatse te zijn geweest, terwijl dat niet zo was. Wat moet ik daar dan over denken?

"Ik ben in Gaza geweest en daar werd geschoten. Kinderen gingen schuilen achter een duin. Die schotgeluiden waren in mijn reportage iets langer te horen, terwijl we ook andere beelden toonden. Is dat dan manipulatie of niet? Ongetwijfeld heb ik ook al uitschuivers gemaakt."

Naar aanleiding van het hele incident verklaarden twee van uw collega's op de VRT-buitenlandredactie anoniem dat jullie redactie 'een krabbenmand' is.

"Ik heb me jaren geleden voorgenomen me alleen te focussen op mijn eigen ding. Ik wil me niet bezighouden met rivaliteit onder collega's. Dan verspil je emotionele energie en dat is niet productief. Maar ik wil niet naïef zijn. Uiteraard vecht iedereen voor zijn deel van de koek. Iedereen wil ter plaatse gaan en verslag uitbrengen, alleen zijn er geen middelen om iedereen uit te sturen. En dat geeft al eens problemen."

Is vriendschap onder collega's dan nog mogelijk?

"Zeker. Ik ben heel goed bevriend met Inge Vrancken, die ook het Midden-Oosten volgt. Zij is af en toe te gast in mijn huis in Italië. Journalistiek is een hard en concurrentieel beroep. Eerzucht en ijdelheid spelen een rol. Wij zijn toch geen engeltjes? Gelukkig heb ik mijn klankman Jan en mijn cameraman Patrick, een oud-paracommando sergeant. Die mannen zouden me wel met mijn voeten op de grond zetten als ik zou beginnen zweven. Het zou niet lang duren (lacht)."

De vloek van Osama, vanaf maandag 5 september om 21.10 uur op Canvas

Het boek De vloek van Osama komt in september uit bij De Bezige Bij

Ik maak me geen illusies. Ik kan de wereld niet verbeteren. Wel probeer ik tegengif te bieden voor het vijanddenken. En ik geloof in wat ik doe

Ik ben soms bang. Alleen ga je na verloop van tijd anders om

met die angst

n Rudi Vrancx, journalist en eeuwige 'man ter plaatse' van de VRT, tijdens een ontmoeting met een 'antiterreurdame' in de nieuwe vijfdelige Canvasreeks De vloek van Osama.

n Rudi Vranckx trok voor zijn programma naar alle frontlinies van de oorlog tegen het terrorisme. Zijn tocht bracht hem onder meer naar Tora Bora, een gebergte in het noordwesten van Afghanistan.

 © De Persgroep Publishing








20-08-2011, p.25
Jan Stevens
'De islam heeft het bij het rechte eind'

Ex-MTV-veejay Kristiane Backer ruilde de glitter van de pop voor de diepgang van haar moslimgeloof

'De islam heeft het bij het rechte eind'

In het begin van de jaren negentig was Kristiane Backer veejay voor MTV en presentator voor RTL 2. Overdag praatte ze videoclips aaneen, 's avonds zette ze de bloemen buiten met rocksterren als Mick Jagger en Jim Kerr. Toen ze zich in 1995 tot de islam bekeerde, waren haar dagen als tv-gezicht geteld. Binnenkort komt haar autobiografie uit. Gesprek met een gelouterde maar strijdvaardige dame in hartje Londen. Door Jan Stevens

Middag in de chique wijk Chelsea in Londen. Op het terras van het Bluebird Café slurpen geföhnde, gebruinde dames en heren oesters. Obers vullen discreet hun glazen bij met champagne. Kristiane Backer (45) arriveert vijf minuten te laat op de afspraak en verontschuldigt zich uitvoerig. Als de ober haar komt vragen wat ze wenst, zegt ze: "Niets. Het is ramadan."

In 1989 werd de toen 24-jarige Backer door muziekzender MTV aangeworven als veejay. Ze interviewde grote sterren als Lenny Kravitz, Annie Lennox, Peter Gabriel en The Rolling Stones. Samen met haar collega-veejays werd ook zij een bekend gezicht. "Ik krijg nog altijd mails van mensen die twintig waren in de vroege jaren negentig", zegt ze. "Ze noemen mij het gezicht van hun generatie."

In 1996 zei Backer haar job bij MTV vaarwel; een jaar voor haar afscheid had ze zich bekeerd tot de islam. Vandaag is ze naar eigen zeggen "in between jobs", en heeft ze tijd zat voor een interview over haar in september te verschijnen autobiografie Van MTV naar Mekka.

Sinds haar debuut bij MTV in 1989 woont Kristiane Backer in Londen, maar haar roots liggen in Duitsland. "Ik ben geboren en getogen in Hamburg. In 1987 ging ik als jonge journaliste aan de slag bij Radio Hamburg. Op een dag duwde een vriendin me een vacature van MTV onder de neus. De Amerikaanse muziekzender was volop bezig met de uitbouw van MTV Europe en zocht nieuwe veejays."

Wie als veejay bij MTV Europe aan de slag wou, moest bereid zijn in Londen te gaan wonen. "Dat klonk me als muziek in de oren", zegt Backer. "Ik solliciteerde, en een paar maanden later verhuisde ik met mijn hebben en houden naar hier. Het was fantastisch. MTV was televisie voor jonge mensen, gemaakt door jonge mensen. Onze gemiddelde leeftijd was 24. Mijn collega's kwamen van over de hele wereld, met onder anderen jullie Marcel Vanthilt, Ray Cokes uit Engeland, Maiken Vexo uit Denemarken. De mensen achter de schermen kwamen uit Nieuw-Zeeland, Australië, Nederland. Allemaal samen vormden we één grote internationale familie in Londen. Ik kreeg massa's uitnodigingen voor feestjes en fladderde van de ene hippe party naar de andere. Ik maakte kennis met George Michael, raakte bevriend met mensen als Mick Jagger en Jim Kerr. Zij hadden ons nodig om hun muziek te promoten, wij hen om programma's te maken. We werkten samen en gingen achteraf ook samen uit. Die eerste jaren bij MTV genoot ik met volle teugen en leefde ik als een echte bohemien in een bruisende stad."

Toch werd u het na een poosje beu. Omdat het een leeg bestaan was?

"Het werk bij MTV draaide alleen maar rond muziek en lol trappen. Jaren lang miste ik intellectuele, emotionele en spirituele uitdagingen, die ik in mijn beginperiode als journalist bij Radio Hamburg wel had. De routine van muziek, bands en video's begon zwaar door te wegen. In de zeven jaar dat ik voor de muziekzender werkte, stond de wereld niet stil: de Berlijnse Muur viel, het communisme stortte in, er werd oorlog gevoerd in Irak en Bosnië.

"De bazen van MTV vroegen ons uitdrukkelijk om daar geen commentaar op te geven. Onze enige taak was te entertainen. Dat frustreerde me, niet alleen door mijn journalistieke achtergrond, maar ook omdat ik van nature idealistisch ben. Op de een of andere manier wou ik mijn bijdrage leveren aan deze wereld, terwijl van mij alleen verwacht werd dat ik videoclips aaneen praatte. Ik had een prachtige job, veel vrienden, een dik salaris, kasten vol kleren, maar het allerbelangrijkste miste ik: het spirituele."

Was u toen atheïst?

"Nee. Ik stam uit een christelijk gezin en beschouwde me ook als christen, al was ik niet praktiserend. In 1991 stond ik op het hoogtepunt van mijn televisiecarrière. Toch viel ik in een diep gat en raakte ik in een soort van depressie. Ik liep me voortdurend af te vragen: wat is de zin van dit alles? Waarom doe ik dit werk? Waarom loop ik als een gek van de ene show naar de andere? Het werd me te veel, en ik dacht er sterk aan er mee op te houden.

"In die periode leerde ik op een etentje de Pakistaanse cricketspeler Imran Khan kennen. Tijdens dat etentje hadden we het over de film Basic Instinct. Imran leverde zware kritiek op de seksscènes en zei dat zo'n film in islamitische landen als Pakistan ondenkbaar is. Hij stelde dat westerlingen hun morele kompas kwijt zijn en dat het hele Westen zich in een spirituele en ethische malaise bevindt.

"Ik raakte bevriend met hem, en hij heeft me de weg naar de islam getoond. Hij hielp me een heel nieuwe wereld en een heel nieuw waardesysteem te ontdekken, dat ik daarvoor nooit gekend had. Hij speelde prachtige soefimuziek van Nusrat Fateh Ali Khan voor me, die mijn hart opende. Imran vertaalde de teksten, en die raakten me veel dieper dan welke song ook op MTV.

"Hij liet me het boek Man and Islam lezen van de Pakistaanse socioloog Ali Shariati, die in 1977 in verdachte omstandigheden om het leven kwam in Engeland. Shariati's boek handelt niet over geloofsregels of dogma's, maar over de filosofie van de islam. Hij levert kritiek op de westerse kapitalistische samenleving, die er niet in slaagt problemen als armoede en milieuvervuiling op te lossen. Volgens hem is het fundamentele probleem van de westerse mens een gebrek aan spiritualiteit, aan geloof in God. De oplossing die hij voorstelt, is dat we onze ziel aan iets hogers dan onszelf vastketenen. Hij houdt een pleidooi om onszelf niet langer als de navel van het heelal te zien, maar om ons perspectief te verruimen naar God en naar een leven na dit leven. We moeten dienaars worden van God en van het goede, en zo een positieve bijdrage leveren aan de samenleving. Man and Islam opende mijn ogen: plotseling kreeg het leven zin."

Imran Khan nam u mee op een reis naar de Pasjtoen in het noordwesten van Pakistan, waar u schrok van de armoede. Een islamitische samenleving slaagt er blijkbaar ook niet in om dat probleem op te lossen?

"De armoede was inderdaad choquerend. De arme boeren sliepen 's nachts boven hun vee, opdat de warmte van de dieren hen een beetje warm zou houden. Toch boden die mensen ons alles aan wat ze hadden. Ze waren heel genereus, extreem gastvrij. Ondanks al hun armoede leken ze gelukkig en straalde er een licht in hun ogen. Wij bij MTV waren al ongelukkig als we niet aan een backstagepas geraakten. Mijn generatie is opgegroeid in volstrekte weelde: mijn leeftijdgenoten hebben alles wat ze zich kunnen inbeelden, en toch zijn ze verzuurd en winden ze zich op over de grootste flauwekul. Mijn reis naar de Pasjtoen plaatste alles in de juiste verhouding."

U stoorde zich niet aan de ondergeschikte rol van de vrouwen?

"Op een bepaald moment ontmoette ik Ruby, een Pakistaanse televisieproducer. Zij vond dat ik niet al te zwaar moest tillen aan de discussie over de rol van de vrouw. 'Elke man of vrouw is vrij om de islam op zijn of haar eigen manier te beleven', zei ze. 'Je bent alleen God verantwoording verschuldigd en niemand anders. Als je als vrouw een hoofddoek wilt dragen, is dat je eigen keuze.' Ruby was het levende bewijs voor mij dat een moslima geloof, traditie, zelfontplooiing en een carrière met elkaar kan combineren."

U kreeg een relatie met Imran Khan en hij wou met u trouwen. Speelde dat een rol in uw uiteindelijke bekering?

"Ik heb me niet vanwege hem tot de islam bekeerd; dat gebeurde pas een hele tijd nadat onze relatie op de klippen gelopen was. Mijn bekeringsproces heeft drie jaar geduurd. De hele tijd bleef ik voor MTV werken; in 1992 kwam daar ook nog het jongerenmuziekprogramma Bravo TV bij voor de Duitse zender RTL 2. Langzaam maar zeker raakte ik ervan overtuigd dat de islam het bij het rechte eind heeft. De basisprincipes klonken me heel logisch in de oren: er is maar één God, wij zijn verantwoordelijk voor onze eigen daden, bemin je naaste, dit leven is een zaaibed voor het hiernamaals en baby's worden puur geboren en niet met de smet van een erfzonde. Ik was ook onder de indruk van de goedheid en de menselijke warmte van de moslims die ik ontmoette."

Na uw bekering in 1995 stuurde RTL 2 u de laan uit.

"Elf jaar voor 9/11 werd ik al een slachtoffer van islamofobie. Maanden lang hadden de bazen van RTL 2 me de oren van het hoofd gezeurd om bij te tekenen voor een jaar. Toen bekend raakte dat ik me bekeerd had, verscheen in de Duitse pers het ene negatieve artikel na het andere. Van de ene op de andere dag kreeg ik te horen dat ik mijn jeugdshow niet langer mocht presenteren. Bij MTV leek het alsof niemand wakker lag van mijn bekering. Mijn collega-veejays maakten er grapjes over. Maar ik denk dat de negatieve perscampagne in Duitsland ook door de bazen van MTV met argusogen gevolgd werd. Want voor hen zijn kijkcijfers het enige wat telt. Op het einde van het jaar werd mijn contract niet vernieuwd. Uiteindelijk belden ze me terug en ben ik nog een half jaar bij MTV gebleven. Toen vond ik het zelf welletjes.

"Die haatcampagne in de Duitse pers heeft me diep geraakt. Ik was wereldberoemd in Duitsland en had belangrijke prijzen gewonnen voor mijn werk bij MTV en RTL 2. Zeven jaar lang verschenen er alleen maar lovende artikels over mij en mijn werk, en plotseling kreeg ik bakken stront over me omdat ik moslim geworden was. Ik was in shock. Het heeft maanden geduurd voor ik daar overheen was.

"Net als de meeste moslims heb ik een hekel aan fundamentalisten die oproepen tot terreur en geweld. Islam heeft daar niets mee te maken; het is een religie die liefde en medelijden predikt. Maar ik heb evenzeer een hekel aan islamofoben zoals Geert Wilders. De man kletst uit zijn nek en heeft er geen flauw idee van waar islam voor staat. Islam is geen politiek fascistisch systeem; het is een religie. Iedereen die de zaden van haat zaait, of het nu om een islamitische haatprediker gaat of een man als Wilders, zal daar ooit verantwoording voor moeten afleggen. Ofwel in dit leven, ofwel in het leven hierna."

Van MTV naar Mekka verschijnt begin september bij uitgeverij Artemis. De Morgen reisde met de Eurostar naar Londen. Meer info op www.eurostar.com.

Kristiane Backer:

Zeven jaar lang verschenen er alleen maar lovende artikels over mij en mijn werk, en plotseling kreeg ik bakken stront over me omdat ik moslim geworden was

Ik had een prachtige job, veel vrienden, een dik salaris, kasten vol kleren, maar het allerbelangrijkste miste ik: het spirituele

 © De Persgroep Publishing








13-08-2011, p.27

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Rutte excuseert zich voor 'rekenfout' van 50 miljard

Nederlandse premier doorbreekt stilte

Premier Rutte gaat de Tweede Kamer zijn excuses aanbieden voor 'de rekenfout' die hij maakte over de Europese steun aan Griekenland. 

  'Ik ben er vandaag acht uur mee bezig geweest, dus ik zit goed in de cijfers. Ik kan me voorstellen dat u nog even aan boord moet komen, maar het klopt allemaal.'

De quote kwam van de Nederlandse premier, Mark Rutte, onmiddellijk na de Europese Top van 21 juli, en maakte hem redelijk belachelijk. Op de top was beslist dat de landen van de Europese Unie een tweede steunpakket van 109 miljard euro aan Griekenland zouden geven. Daarover was iedereen het eens, behalve Rutte. Die was ervan overtuigd dat er weliswaar een nieuw pakket van 109 miljard was goedgekeurd, maar dat de overheden - lees de belastingbetaler - daarvan slechts een 60 miljard voor hun rekening moesten nemen. De rest zou komen van de banken.

Maar de werkelijkheid was dat de bijdrage van de banken slechts vrijwillig was en die zou bovendien bovenop de 109 miljard komen. Toch hield Rutte bijna een week vast aan zijn uitleg. Het was uiteindelijk zijn minister van Financiën, Jan Kees de Jager, die moest toegeven dat Rutte foutief had gecommuniceerd. De premier zelf was ondertussen met vakantie vertrokken.

Haatpaleizen

Een zware inschattingsfout? De oppositie begon het vuurtje op te stoken, zeker toen Rutte ook tijdens de zich uitdiepende schuldencrisis niets van zich liet horen. De enige Rutte die de Nederlanders te zien kregen, was een heupwiegende man in wit openstaand hemd op een dancefestival. Bovendien kwam ook Ruttes gedoogpartner Geert Wilders opnieuw minder gunstig in het nieuws. Niet alleen had de Noorse schutter Anders Breivik zich in zijn manifest een grote bewonderaar van Wilders getoond, de PVV-leider zelf gooide nog wat olie op het vuur door moskeeën 'haatpaleizen' te noemen. Hij wilde immers aangeven dat Breivik geen voldoende reden was om minder radicaal te worden. Ook daarover communiceerde Rutte niet.

D66-leider Alexander Pechtold vond dat Rutte 'te weinig leiderschap toonde'. 'Hij mist urgentie.' Maar de premier bewoog niet. De enige die reageerde, was coalitiepartner Maxime Verhagen (CDA), die de klachten van de oppositie 'ketelmuziek' noemde. Dat in Engeland en Frankrijk de regeringsleiders hun vakantie wel onderbraken, vond Verhagen maar normaal. 'Engeland staat in brand. In Frankrijk dreigen grote problemen. Maar die landen kun je niet met Nederland vergelijken. Wij staan er goed voor.'

Toch raakte Nederland steeds meer in de ban van de vraag of Rutte te lang bleef zwijgen. Daarom werd er met grote belangstelling uitgekeken naar Ruttes eerste persconferentie, gisteren, na de eerste nieuwe ministerraad. Zou hij iets zeggen over zijn 'rekenfout' en over Breivik?

Onnodige onrust

En ja hoor, Rutte stelde niet teleur. De rekenfout was weliswaar geen rekenfout, maar een 'verschil in perspectief'. 'De Europese Commissie ging uit van de periode tot 2020. Zelf legde ik de nadruk op de periode tot 2014.' Toch wil hij er volgende week in de Tweede Kamer zijn excuses voor aanbieden. 'Ik betreur immers dat er onduidelijkheid over is ontstaan.' Maar hij voegde er ook aan toe dat hij vindt dat de Europese leiders voortaan duidelijkere afspraken moeten maken over hoe ze dit soort berichten naar buiten brengen.

Hij vond ook niet dat hij de schuldencrisis voldoende reden was om de ministerraad vervroegd samen te roepen, want 'de cijfers bewijzen dat het financieel-economisch beleid in Nederland de goede route is. Je moet ook nadenken over het effect van het bijeen roepen van de ministerraad. Als je iedereen in de zomer bij elkaar roept, ontstaat er onnodige onrust.'

Wilders' haatpaleizen kon hij niet pruimen. 'Het is een verschrikkelijke uitspraak.' Maar hij vond ook dat de discussie of Wilders na Noorwegen zijn toon moest matigen niet gepast was. Onder andere PvdA-leider Job Cohen had daartoe opgeroepen. 'De Noren waren nog bezig met rouwen en wij waren al bezig met de discussie of de kogel van links kwam of van rechts.'

 © Corelio








13-08-2011, p.62
Yves Desmet;Jos Geysels
'We moeten onze vrijheid beschermen, niet onze veiligheid'

Ditmaal niet met politici, maar met academici en kunstenaars. Schrijver en filosoof Anthony Grayling is het boegbeeld van atheïstisch Engeland. Nederlander Paul Cliteur gaat met hem in gesprek. Over godsdienst, vrijheid van meningsuiting en multiculturalisme. 'Godsdienstkritiek moet absoluut kunnen, ook heftige.'

'We moeten onze vrijheid beschermen, niet onze veiligheid'

e zitten in een kleine bibliotheek in de prestigieuze Londense Athenaeumclub, waar rechtsfilosoof A.C. Grayling ons net het 'gouden boek' getoond heeft: de 52 leden van de club die ooit al een Nobelprijs hebben ontvangen. Paul Cliteur, zijn Nederlandse evenknie, is gepast onder de indruk. Grayling is samen met Richard Dawkins het boegbeeld van atheïstisch Engeland, maar waar Dawkins de pitbull is, is Graylings bijnaam the velvet one. Een zachtfluwelen man met uitgesproken meningen.

Paul Cliteur: "Ik bewonder Graylings werk, en ik ben erg verbaasd dat hij bij ons zo weinig bekend en vertaald is, terwijl hij toch een van de beroemdste stemmen in het levensbeschouwelijke debat in Engeland en de Verenigde Staten is. Hier in Londen vind je in iedere betere boekhandel lopende meters van zijn werk, bij ons niets. Heel vreemd is dat, want zijn stem verdient gehoord te worden. Hopelijk komt een uitgever bij ons dus op ideeën na dit gesprek (lacht). Wat voor zijn werk heel karakteristiek is, is zijn vertrouwen in het secularisme. Hij houdt niet van de term atheïsme, noemt zichzelf liever een naturalist, die geen God nodig heeft om de natuur te verklaren of van zingeving te voorzien. Dat lijkt mij een gezonde benadering, ook al omdat hij niet agressief tegen de godsdienst tekeergaat, maar met redelijke en redelijk onweerlegbare argumenten."

Anthony Grayling: "Pas op, af en toe durf ik me in een polemiek al eens laten gaan (lacht). Ik probeer mensen eraan te doen herinneren dat er drie afzonderlijke aspecten aan het debat zijn. Je hebt het metafysische debat, over wat er nu wel dan niet in het universum aanwezig is. Er is het secularismedebat, dat gaat over de kracht van de godsdienstige stem in het maatschappelijke debat, en over hoe die stem vaak oneigenlijk versterkt wordt, en dus zwaarder op de besluitvorming gaat wegen dan getalsmatig verantwoord is. Dat is deels historisch verklaarbaar, maar vandaag niet langer te verantwoorden. En het derde aspect is het ethische debat, over concrete levensvragen en maatschappelijke kwesties, en dan ben ik de verdediger van het humanistische standpunt.

"Ik ga nogal vaak in discussie over de rol van de godsdienst in het maatschappelijke debat, en in een televisiestudio zit ik dan altijd met vijf man: een katholiek, een jood, een moslim, een anglicaan en ik, die dan op mijn eentje alle anderen moet vertegenwoordigen. Zij zitten daar met vier omdat ze het onderling niet eens raken over welke God het nu juist voor het zeggen heeft en hoe je die moet vereren. Het merendeel van de geschiedenis zijn ze elkaar daarvoor zelfs aan het uitmoorden geweest. Maar nu zijn het vrienden, want ze willen allemaal belastinggeld voor hun scholen en kerken. Maar met zijn vieren samen vertegenwoordigen ze geen 10 procent van de bevolking meer, want niet meer dan dat gaat nog regelmatig naar de kerk, de moskee of de synagoge. Terwijl de overgrote meerderheid van de bevolking, of ze nu nog wat godsdienstige residu's meedragen of niet, in wezen seculair is, en vasthoudt aan de strikte scheiding tussen kerk en staat, en absoluut niet bestuurd wil worden door bisschoppen of imams. Alleen al daaraan zie je dat er iets niet klopt, dat de godsdienst nog steeds te veel versterkt wordt in het debat."

Het begrip 'secularisme' is efficiënter dan 'atheïsme' om in het maatschappelijke debat te gebruiken?

Cliteur: "Secularisme is een concept dat ook aanvaardbaar kan zijn voor gelovigen van alle gezindten. Het probleem met atheïsme is dat je mensen die echt willen geloven er nooit van overtuigd krijgt dat er geen God bestaat, ook al is dat de meest logische en wetenschappelijke hypothese. Maar secularisme, de weigering om in een theocratie te stappen van welke aard ook, kan wel een overkoepelende consensus oproepen, over alle gezindten heen. Ik vrees alleen dat het daarmee niet de goede kant uitgaat. In uw boek Liberty in the Age of Terror schrijft u veel over uw zorgen inzake het verlies van burgerrechten, het verlies van privacy. Maar wat is uw aanvoelen over de toekomst van de terroristische dreiging? Neem nu die discussie over die wat extreme dominee Terry Jones in Florida, die per se een koran wilde verbranden. Wat mij daarin verontrust is dat die boekverbranding onmiddellijk scherp veroordeeld wordt door Hillary Clinton, door de baas van de VN en die van de NAVO, door Angelina Jolie en de paus. Iedereen maakt dat hij zich onmiddellijk distantieert van die man. Dat lijkt me een onrustwekkende culturele verschuiving. Niet omdat ik voorstander ben van boekverbrandingen, maar wel van vrije meningsuiting. Het verraadt dat belangrijke politici bereid zijn toch fundamentele grondrechten even opzij te zetten, om toch maar geen aanstoot te geven aan een religie die mogelijk zou kunnen terugslaan. Er is veel te weinig ambitie om die vrije meningsuiting te verdedigen in een tijdperk waarin die nochtans zo zwaar aangevallen wordt."

Grayling: "Het is een complex thema. Het klassieke argument zou zijn: we verdedigen het recht van iedereen om dat te doen, ook al vinden we het zelf afschuwelijk, onverstandig en provocatief. Een zelfs beter voorbeeld is de dood van Osama bin Laden. Ze hebben hem gedood omdat er nog meer mensen gestorven zouden zijn wanneer ze hem in leven hadden gehouden en berecht, want er zouden rellen en aanslagen gevolgd zijn. Het zou hem nog meer een martelaar hebben gemaakt. Het zou op korte termijn een dure en smerige zaak geworden zijn. Maar op lange termijn, over vijftig jaar of zo, zou het scenario waarbij we wel de rechtsbeginselen hadden gerespecteerd, niet alleen nobeler zijn geweest, maar ook beter voor onze samenleving. Terwijl we hier praten, zitten er twintig miljoen mensen in gedwongen arbeiderskampen in China. Administratief aangehouden, zonder vorm van proces. Maar de Chinezen zeggen vanaf nu: 'Waarom komen jullie ons de les spellen over een faire rechtsgang?' We hebben Osama gedood, maar we zijn onze aanspraak op een hogere moraliteit daardoor wel verloren, omdat we zelf het echte weefsel van onze waarden inzake recht niet gerespecteerd hebben.

"Ik zou graag zien dat politieke leiders de moed hebben om te zeggen dat wij een volwassen samenleving zijn, en dus niet kunnen garanderen dat er 100 procent zekerheid en veiligheid is. Dat we dus bepaalde risico's zullen moeten accepteren, en dat we daarvoor een prijs zullen betalen, maar dat zulks niet ten koste van onze grondrechten mag gaan."

Is vrijheid van meningsuiting onbeperkt? Kun je 'Brand!' roepen in een overvol theater? Moet alles wat je kunt en mag zeggen ook gezegd worden?

Cliteur: "Nee, helemaal niet. Maar er zal altijd iemand in een samenleving rondlopen die dingen zegt die niet leuk zijn om te horen, die je zelfs verwerpelijk vindt. Maar hoe ga je dan de wet veranderen: toestaan dat men wel onze boeken mag verbranden, maar niet de koran en de bijbel? Of alleen maar de bijbel? Vrijheid van meningsuiting is er vooral voor meningen that shock and disturb, anders zou het wel een heel mager recht worden. Voor mij moet godsdienstkritiek, ook heftige, dus kunnen."

Grayling: "Het probleem is dat de grens geen duidelijke lijn is, maar een grijs gebied. Er is een sociaal-politieke conversatie die bepaalt wat aanvaardbaar is en wat niet. En in welke omstandigheden. Maar als je niet je mening kunt uiten, kun je ook je andere rechten niet verdedigen of opeisen. Het is een fundament, cruciaal voor een open samenleving. Maar daarom is het nog geen absoluut recht. Je ras, je handicap, je geslacht, je seksualiteit: dat zijn dingen die het individu niet zelf kan kiezen, hij is wie hij is. Daar is het ongepast, en mag het zelfs onwettelijk zijn dat je anderen gaat beledigen of aanvallen. Maar dat geldt niet voor godsdienst: een individu heeft de keuze tussen geloven, niet geloven, of in iets anders gaan geloven. Net zoals je politieke overtuiging of je kledingstijl kun je die kiezen, en moet je dus aanvaarden dat anderen die keuze niet maken en de jouwe gaan bekritiseren. Je mag niet 'Brand!' roepen in een overvol theater, niet alleen vanuit de utilitaristische afweging dat zoiets veel schade kan berokkenen, maar ook wegens de intentie. Het is niet alleen een onverantwoordelijke daad, het gaat ook tegen je plicht als mens in, namelijk rekening houden met anderen, in het belang van een volwassen wereld.

"Je ziet steeds meer extremisme en haat. Steeds meer mensen steken de grens over. Maar hoe meer er dat doen, hoe instinctiever ook het aanvoelen waar de grenzen liggen. Pragmatisme, goede manieren, voorkomendheid en beleefdheid staan nergens in de wet verankerd, maar zijn wel de morele bouwstenen van een goede samenleving. Extremisten zijn daartegen in oppositie, en dat moeten we ook leren accepteren als een prijs die we voor onze vrijheid moeten betalen.

"Het is ook niet realistisch om van de staat te verwachten dat ze iedereen permanent kan beschermen. Dat kun je alleen door iedereen op te sluiten in zijn huis: dan creëer je zo goed als totale veiligheid, maar je ondermijnt ook al je vrijheden. Buitenkomen betekent altijd een risico, een risico dat je moet nemen om je mogelijkheden en je vrijheden uit te oefenen. Het is de plicht van de staat om zoveel mogelijk de burgers te beschermen, maar als de staat daarin te ver gaat, gaat dat weer ten koste van die vrijheid. De prijs voor de vrijheid kan nooit zijn die vrijheid aan banden te leggen. John Stuart Mill zei al dat de eerste opdracht van de staat erin bestaat onze vrijheden te beschermen en niet onze veiligheid."

Cliteur: "Wat me bezorgd maakt, is dat er op dit ogenblik vele godsdienstcritici zijn die onvoldoende beschermd worden door de staat. Obama is tegen boekverbranding, maar hij had het recht op boekverbranding moeten verdedigen, ook al is hij het er fundamenteel mee oneens. Hij had de Amerikaanse grondwet en de daarin vervatte vrijheden moeten verdedigen. Er is een hele generatie politici die niet weten waar ze staan in dit debat, en dat verontrust me."

Grayling: "Het probleem is dat onze politieke oordelen worden genomen in een politieke cyclus, die altijd korte termijn is. Obama moet herkozen worden volgend jaar. Dus doet hij wat hij moet doen om dat gedaan te krijgen. De cyclus van de geschiedenis daarentegen is veel langer en groter, en het idee dat je mensen alleen kunt beschermen tegen terrorisme door hen vrijheden te ontnemen is volledig in tegenspraak met de loop van de geschiedenis die immers steeds die vrijheden vergroot heeft.

"Sinds het begin van de 20ste eeuw is de balans van de macht doorgeslagen economisch, financieel en militair naar die staten waar de meeste vrijheden zijn geïnstalleerd. En de grootste tegenreactie kwam van traditionele straten die deze evolutie niet gevolgd zijn. Daar ziet een devote moslimvader een Amerikaanse film waar meisjes in bikini rondhossen, en wordt hij heel erg bang voor zijn dochters. En hij gaat misschien demonstreren, maar zijn zonen, die zijn gaan studeren in Duitsland of hier, gaan terroristische daden plegen. Zij doen dat uit verwerping en angst en de druk voor die bulldozer van globalisatie die over hen heen dendert, en die hun traditionele manier van leven ondermijnt.

"Ik denk nochtans dat godsdienst als kracht in de internationale politiek aan het verzwakken is. In de zestiende, zeventiende eeuw verloor de kerk van Rome de helft van Europa aan het protestantisme. En wat deden ze? Genadeloos terugslaan, de bloedigste oorlogen, de inquisitie, het geweld van een in een hoek gevangen gewond dier. Vandaag zie je net hetzelfde: iedere denkbare statistiek van iedere godsdienstige beleving wereldwijd gaat achteruit, met als gevolg dat het geluid en het geweld vanuit die afkalvende godsdiensten toeneemt. Hoe minder mensen, hoe meer geluid en fanatisme, waardoor je de indruk krijgt dat er een godsdienstige revival bezig is, terwijl ze net stervende zijn."

Cliteur: "Juist, maar het is niet zo geruststellend als het klinkt, want een kleine groep kan heel veel moeilijkheden veroorzaken. Ik wil best aannemen dat een overweldigende meerderheid van de moslims geen enkele kwade bedoeling heeft. Maar wanneer zelfs een minderheid van 2 procent zich agressief opstelt en wil sterven voor zijn overtuiging, zit je wel met een probleem."

Grayling: "En hoe meer ze onder druk komen, hoe gekker ze gaan doen. We gaan nog zeker vijftig moeilijke jaren voor ons hebben, waarin ze zullen blijven spartelen, ook gewelddadig. Dat is net het punt over de korte cyclus en de lange. Net daarom is het mijn overtuiging dat je meer vrijheden moet durven toestaan, ook nu, in het licht van die bedreiging. Want alleen zo word je in de lange cyclus een voorbeeld voor de jeugd, ook van die landen. Dat bewijst de Arabische Lente."

Moeten we in Europa bang zijn voor een striktere islam?

Cliteur: "Nederland heeft een moeilijke periode meegemaakt. Een religieus fanatisme dat heropleefde, een tegenbeweging die populair werd. Dat conflict loopt nog steeds en zal uiteindelijk wel een evenwicht opleveren. Ik ben in wezen optimistisch in de zin dat er geen andere optie is dan de huidige samenleving. Ik ben geen cynicus die het einde van het Avondland voorspelt."

Grayling: "Migratie heeft een tijdje gewerkt wanneer de aantallen klein bleven. Maar eenmaal boven een kritieke massa rijzen er problemen, en vergroten ook de redenen waarom er problemen zijn. We hebben een beweging hier die shariarecht wil invoeren. Dat is onaanvaardbaar. Dezelfde wet geldt voor iedereen, en je creëert geen aparte voor analfabete vrouwen die hun rechten moeten gaan verdedigen voor een moellah. Dan gaat multiculturalisme een stap te ver.

"In elk geval: we hebben onze migranten nodig, we hebben een dalend geboortecijfer. Er zullen er dus meer komen, en zij hebben een hoger geboortecijfer, dus ze gaan ook een steeds groter deel van de bevolking uitmaken. Hoe verhinderen we dan dat men binnen honderd jaar deze periode waarin vrouwen gelijke rechten hadden en ze probleemloos in bikini op het strand konden leggen, geen vage herinnering wordt, en de halve eeuw na de Tweede Wereldoorlog een uitzonderingstoestand? Wel, door nu vast te houden aan die waarden van de verlichting en ze ook te laten doordringen bij de moslimgemeenschap. Geschiedenis kan immers onvoorspelbaar zijn. Niemand in het Duitsland van 1929 wist waar ze tien jaar later zouden staan."

Cliteur: "Ik ben iets optimistischer. Mensen van volgende generaties houden wel een stuk van hun cultureel erfgoed over, maar seculariseren ook. Er zijn veel Turkse en Marokkaanse jongens in Nederland die nooit het binnenste van een moskee gezien hebben. Mijn eerste vrees is dan ook niet zozeer de islam, maar de culturele elite die onder het mom van cultuurrelativisme de strijd voor die waarden van de verlichting opgeeft. Een soort onverschillig en haast cynisch postmodernisme, waarin men die basiswaarden blijkbaar niet zo belangrijk meer vindt."

Grayling: "Ik zie ook niet zo meteen een Islam-Europa ontstaan. Maar dat mag ons niet verhinderen die verlichtingswaarden sterker te verdedigen. Het gaat niet over migratie. Engeland is een van de meest gemengde migratielanden ter wereld, en dat lukt vrij aardig. Maar je waarden moeten wel overeind blijven. En onze culturele en politieke elites en het maatschappelijk debat nemen dat inderdaad niet ernstig genoeg, bewijzen er vaak alleen maar lippendienst aan."

Cliteur: "Je krijgt dan snel het verwijt een verlichtingsfundamentalist te zijn, wat natuurlijk een contradictio in terminis is. Ik vrees dat er te veel verlichtingsoptimisten rondlopen, mensen die geloven dat de waarden die we nu aanhangen zo vanzelfsprekend zijn dat ze niet eens meer verdedigd hoeven te worden. Alsof ze een soort natuurwet zouden zijn. Dat klopt niet: dag na dag moet je de democratie, de rechtsstaat en de burgerlijke vrijheden beschermen. Niet alleen tegen fundamentalistische moslims, maar tegen iedereen die er op uit is die rechten te beperken. En we doen dat vandaag niet genoeg, waardoor die rechten dreigen af te takelen."

Multiculturalisme kan dan wel fout zijn, maar de samenleving is het wel.

Cliteur: "Nee, dat is net het misverstand. Multiculturalisme is een demografische realiteit waarmee je zult moeten leren omgaan, dat is het punt niet. Ik verzet me tegen multiculturalisme als ideologie, als een manier om een samenleving te organiseren. Mijn punt is dat ook een multiculturele samenleving, die best een verrijking kan zijn op allerlei vlakken, toch een kleine gemeenschappelijke sokkel van gedeelde waarden moet hebben, met daarnaast een waaier van verschillen. De ideologie van het multiculturalisme ondermijnt het gemeenschappelijke van een samenleving, die sokkel van basiswaarden die iedereen geacht wordt te respecteren, en die verankerd zitten in de grondrechten van de mens en de basisprincipes van een democratische rechtsstaat."

Probleem is dat sommigen niet alleen die minimumset willen opleggen, maar een totale assimilatie vragen. Je moet niet alleen de grondbeginselen van het recht, maar zowat de hele identiteit van het land overnemen, wat dat ook moge zijn.

Cliteur: "Die tendens bestaat, en daar ben ik tegen. De monoculturele kern dient beperkt te worden tot de echt belangrijke basiswaarden: vrijheid van meningsuiting, gelijkheid voor het recht, gelijkwaardigheid tussen man en vrouw, dat soort dingen. Maar niet dat je per se het volkslied moet aanheffen bij wedstrijden van de nationale ploeg, of dat je in de stoet moet opstappen bij Koninginnedag."

Grayling: "De nieuwe nationalistische bewegingen verschillen met die van de 19de eeuw, die in oorsprong raciaal en cultureel waren, zoals het Arische ideaal van de nazi's. Het huidige nationalisme is er vaak eentje van misprijzen en zich tekort gedaan voelen, van rancune en ongenoegen. Het wordt gevoed door angstgevoelens voor verandering, veel meer dan door de behoefte een echte nieuwe natiestaat op te richten, maar geeft dan wel het mythische beeld van de nieuwe natiestaat als alleszaligmakende oplossing, wat het natuurlijk niet is. Het is een heel krachtig oppositiewapen om iedereen die een eitje te pellen heeft met de overheid een stem te geven, maar het is absoluut niet duidelijk of het tot een andere politieke realiteit zal leiden. Ik heb niets tegen meer culturele autonomie en zelfbeschikking, maar politiek nationalisme met meer grenzen en paspoorten en inclusiviteit zou niet de weg mogen zijn in een wereld die steeds meer aan elkaar gelinkt is, steeds meer onderling afhankelijk wordt."

Cliteur: "Ik ben geen psycholoog. Maar Geert Wilders kun je ook uitleggen door een falende regeringspolitiek. Als de klassieke partijen sommige van de terechte angsten van die partij in een eerder stadium hadden kunnen counteren, zou die beweging er misschien wel helemaal niet gekomen zijn."

Grayling: "Wanneer er een vliegtuig dichtbij neerstort, is het bewezen dat er meer mensen met vliegangst instappen, ook al is het statistisch risico dat het dan nog eens gebeurt, kleiner geworden. Als je de afgelopen twintig jaar de toename van politieke islamaanslagen bekijkt, bleef dat nog vrij beperkt in zijn uitwerking op de publieke opinie. Het waren de Twin Towers die een kritiek kantelmoment vormden, die het probleem op scherp stelden. Ook een politieke moord kan zo'n psychologisch effect hebben. Het verandert de manier waarop mensen dreigingen aanvoelen. En angst leidt altijd tot reactionaire reflexen, tot repressie en verdediging. Tolerantie is nochtans een basiswaarde voor sociale cohesie. Multiculturalisme als ideologie is iets anders dan het aanvaarden van een verscheiden samenleving. Diversiteit is alleen beschermd en aanvaard, niet alleen door een zeker niveau van tolerantie, maar ook, en misschien vooral door een niveau van overeenstemming over bepaalde basiswaarden, een gemeenschappelijk framework waarbinnen iedereen zich beweegt. Alleen dat maakt het verschil mogelijk.

"Tolerantie gebeurt vaak uit onverschilligheid, het stoort ons niet. Tolerantie wordt pas moeilijk als het over zaken gaat die ons echt wel ergeren. Zowel voor moslims om te tolereren dat anderen een koran verbranden, als voor ons wanneer we een hoofddoek zien. Nochtans ligt daar de kern van de echte tolerantie. En de grote conversatie van de mensheid zou daarover moeten gaan, over hoe we onze waarden kunnen beleven. Niet in een vrijblijvende leunstoel, maar wanneer de vuren branden. Want alleen een dictatuur is vreedzaam en stil, net zoals een woestijn. Een gezonde democratie is tumultueus, levendig, vibrerend, soms zelfs schreeuwend. En ook al maakt het veel lawaai, het valt te verkiezen boven ieder ander systeem, en het is net het lawaai ervan dat de beste waarborg is om onze waarden verder te zetten."

Paul Cliteur:

Een multiculturele samenleving moet ook een gemeenschappelijke sokkel van gedeelde waarden hebben, met daarnaast een waaier van verschillen

Anthony Grayling:

Godsdienstige beleving gaat wereldwijd achteruit. Maar hoe minder mensen, hoe meer geluid en fanatisme, waardoor je de indruk krijgt dat er een godsdienstige revival bezig is

n Anthony Grayling (l.) tegen Paul Cliteur: 'Politiek nationalisme met meer grenzen en paspoorten mag niet de weg zijn in een wereld die steeds meer aan elkaar gelinkt is.'

 © De Persgroep Publishing





11-08-2011, p.10
Ann Van De Broek
Zeeuw hield Hedwigepolder droog

Zeeuw hield Hedwigepolder droog

BRUSSEL l Johan Robesin van de miniscule Partij voor Zeeland had een hand in het Nederlandse regeerakkoord over de ontpoldering van de Hedwigepolder. Maandag gaf het Statenlid dat toe.

Robesin werd in de aanloop naar de Eerste Kamerverkiezingen van mei door premier Mark Rutte (VVD) en Geert Wilders (PVV) ontvangen. Dat deed toen heel wat wenkbrauwen fronsen, omdat Robesin zei dat hij bij die verkiezingen niet op de Onafhankelijke Senaatsfractie OSF zou stemmen, maar wel voor de VVD. Rutte moest zich daarop komen verantwoorden voor de Tweede Kamer, maar de premier zei dat hij Robesin in ruil geen beloftes gedaan had. Door Robesins stem was de regeringscoalitie van VVD en PVV zeker van een meerderheid in de Senaat. "De coalitie heeft mijn stem gekregen en het lijkt me dat je geen goed politicus zou zijn als je daar geen gebruik van zou maken", zegt de Zeeuw. "In Den Haag heb ik de premier slechts aan de woorden van dat akkoord gehouden." (AVB)

 © De Persgroep Publishing








06-08-2011, p.27
Ian Buruma
Anders Breivik heeft oorlogstaal van Wilders en co. doorgedacht

Ian Buruma veroordeelt de gevaarlijke anti-islamretoriek van Europese populisten

Anders Breivik heeft oorlogstaal van Wilders en co. doorgedacht

l Ian Buruma is de Nederlands-Britse professor mensenrechten aan het New Yorkse Bard College. Zijn column verschijnt maandelijks in De Gedachte.

l Zeggen dat de multiculturele samenleving mislukt is, daarmee is niets mis. Maar populisten in Europa zijn veel verder gegaan en zijn een gevaarlijke weg ingeslagen.

Laat ons even de oefening maken: Geert Wilders, de Nederlandse politicus die ervan overtuigd is dat Europa zich in de 'finale stadia van islamisering' bevindt, heeft gelijk: Breivik, de Noorse massamoordenaar, is gek. Wilders tweette: "Dat een psychopaat de strijd tegen de islamisering heeft misbruikt, is walgelijk en een slag in het gezicht van de anti-islambeweging".

Deze veronderstelling is niet eens zo vergezocht. Meer dan zestig onschuldige jonge mensen op een zomerkamp neerknallen, na een bomaanslag op een deel van het hart van Oslo, is, om het zacht uit te drukken, moreel excentriek. Het is iets wat de meeste mensen met gezond verstand nog niet in hun wildste dromen zouden doen.

Hetzelfde geldt uiteraard voor een groep jongemannen die beslissen zich met lijnvliegtuigen op grote publieke gebouwen in New York te storten. Maar noch Breivik, noch de terroristen van 11 september, moordden zonder reden, zoals sommige nihilistische Amerikaanse schutters dat wel doen. Islamieten beschouwen hun daden van massamoord niet als een persoonlijke publiciteitsstunt, maar als een tactische zet in de heilige oorlog tegen het decadente, zondige Westen.

Breivik is een strijder voor het andere kamp. Zijn doel was het beschermen van het Westen tegen islamisering. Zijn vijanden zijn niet alleen de moslims, maar de linkse westerse elite en hun kinderen, die bezig waren Europa van binnenin te vernietigen met 'multiculturalisme' en 'cultureel marxisme'.

Wat Breivik in feite neerschreef in zijn eindeloze manifest, getiteld Een Europese Onafhankelijkheidsverklaring, is min of meer wat populisten als Geert Wilders verkondigen. Natuurlijk stond er ook nog heel wat anders in het manifest, fantasieën over de heropleving van de middeleeuwse Tempeliers bijvoorbeeld, wat een meer bizarre geest doet vermoeden. Wilders was dan ook snel om zich te distantiëren van Breiviks gewelddadige methodes. Er was slechts één rechtse Europese politicus die bereid was Breivik te verdedigen: Francesco Speroni van de Italiaanse Lega Nord, die deel uitmaakt van Silvio Berlusconi's regering. Speroni verklaarde dat Breiviks "ideeën een verdediging zijn tegen de westerse beschaving".

Nu, hoe serieus moeten we die ideologische motieven nemen die moordenaars als Breivik en de 11 septemberterroristen gebruiken om hun moorden te rechtvaardigen? Een aantal jaar geleden schreef de Duitse auteur Magnus Enzensberger een fascinerend essay over de 'radicale verliezer'. Radicale verliezers zijn meestal jonge mannen die zo woest zijn om hun eigen sociaal, economisch en seksueel onvermogen en de onverschilligheid van de wereld rondom hen, dat ze verlangen naar een zelfmoordactie met massavernietiging.

Eender wat kan zo'n daad uitlokken: de afwijzing door een meisje, ontslagen worden. En soms grijpen de moordenaars naar ideologische rechtvaardigingen: het bouwen van de zuivere islam, strijden voor communisme, of het redden van het Westen. De specifieke idealen mogen misschien onbelangrijk zijn, het zijn gewoon diegene die voorhanden zijn, afhankelijk van de mode van het moment of omstandigheden. Zodra een radicale verliezer zin heeft om te moorden, volstaat zowat elke reden.

Apocalyptische termen

Misschien. Maar wil dat zeggen dat er geen enkel verband bestaat tussen de verkondigde standpunten van radicale geestelijken en politici en de daden die in naam van die overtuigingen worden gepleegd? Want dat alle ogen nu op Wilders gericht zijn, alleen omdat Breivik toegaf hem te bewonderen, wil niet zeggen dat de daden van een losgeslagen moordenaar nu gebruikt moeten worden om de overtuigingen van Wilders in discrediet te brengen. Er is immers niets irrationeels, of moorddadigs, aan de gedachte dat de multiculturele samenleving een geflopt ideaal is, of dat de islam botst met de moderne Europese opvattingen over gelijkheid van seksen, of de gedachte dat massale immigratie zal leiden tot sociale conflicten. Deze stellingen werden in de jaren '90 voor het eerst geformuleerd door respectabele conservatieven, en zelfs een aantal sociaaldemocraten. Ze reageerden tegen een veeleer zelfvoldaan liberaal establishment dat de neiging had alle kritische uitlatingen over immigratie en non-westerse overtuigingen en tradities als racisme en kwezelarij te verwerpen.

Maar hoewel er intrinsiek niets mis was met discussies over de sociale gevolgen van grootschalige immigratie vanuit moslimlanden, gingen sommige populisten in Nederland, Denemarken, Frankrijk, Duitsland, België, het Verenigd Koninkrijk en andere landen nog veel verder. Vooral Wilders spreekt graag in apocalyptische termen als 'de lichten die uitgaan in Europa' of de 'zuivere overleving van het Westen'. En het probleem is niet zomaar één specifieke, geweldadige en revolutionaire islamgroepering, maar de islam zelf: "Als je de islam ergens mee wil vergelijken, vergelijk het dan met communisme of nationaal socialisme: het is een totalitaire ideologie".

Dit is de taal van een existentiële oorlog, de gevaarlijkste soort. De terminologie van Wereldoorlog II wordt met opzet opnieuw bovengehaald. Zij die zich verzetten tegen de radicale vijandigheid tegen alle vormen van islam worden afgeschilderd als 'collaboteurs' met 'islamofascisme'. Voor sommigen loopt 11 september parallel met 1938, of zelfs 1940: de overleving van de westerse beschaving staat op het spel. Is het dan echt zo verwonderlijk dat bepaalde mensen zulke uiteenzettingen opvatten als een oorlogsverklaring?

Noch Geert Wilders, noch de rabiate anti-islamitische bloggers in Amerika als Scott Spencer en Pamela Geller (die beiden uitgebreid geciteerd werden in Breiviks manifest) hebben ooit opgeroepen tot fysiek geweld. Hun schrijfsels en verklaringen zijn niettemin voldoende hysterisch en hatelijk gebleken om een persoon met een onevenwichtige geest te stimuleren. Breiviks interpretatie van hun woorden is, op een vreemde manier, zelfs rationeler dan het idee dat een oorlog om onze overleving kan uitgevochten worden met woorden alleen.

Wilders heeft nooit opgeroepen tot fysiek geweld. Zijn schrijfsels zijn wel voldoende hysterisch en hatelijk gebleken om een onevenwichtige geest te stimuleren.

 © De Persgroep Publishing








03-08-2011, p.8

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

'Verslaafd aan het debat'

De middenvinger van Laurette Onkelinx. Dat is de bekendste tweet tot nog toe van Luc Van Braekel. Toen het PS-kopstuk in het RTBF-programma 'Controverses' met haar middenvinger naar Danny Pieters (N-VA) zwaaide, zette Van Braekel als eerste screenshots op zijn twitteraccount. In geen tijd stonden ze overal op internet. Een rel was geboren.

Van Braekel, een burgerlijk ingenieur van 53 uit Waregem, heeft twee schermen aan zijn PC hangen. Een voor het werk, een voor de tweets. Een veelschrijver is hij nochtans niet: gemiddeld twee tweets per dag. Maar hij is naar eigen zeggen 'verslaafd aan het maatschappelijk debat'. Nog voor internet goed en wel ingeburgerd was, nam hij al deel aan discussieforums. Een 'uitlaatklep' noemt hij het. Van Braekel labelt zichzelf als een 'rechts liberaal' en een 'conservatief'. Hij was een tijdlang actief binnen een lokale afdeling van Open VLD, maar beleeft zijn engagement tegenwoordig alleen nog via de sociale netwerksites Twitter en Facebook, en zijn drukgelezen blog LVB.net. Van Open VLD switchte hij naar LDD, en bij de jongste verkiezingen naar N-VA. 'De meeste journalisten van traditionele media hebben een centrumlinkse, progressieve inborst', zegt hij. 'Dat is wetenschappelijk bewezen. Ik probeer met mijn tweets en blog een tegengewicht te vormen. Ik denk dat dat nodig is.'

Ook op The Brussels Journal is Van Braekel actief, de islamkritische site van de rechtse ideoloog Paul Beliën, één van de naaste medewerkers van Geert Wilders. Die site kwam afgelopen week in opspraak toen bleek dat de Noorse massamoordenaar Anders Breivik er in zijn manifest uitgebreid uit citeerde. Het parket startte een onderzoek. 'Onterecht', zegt Van Braekel. 'Geen van de auteurs op heeft ooit opgeroepen tot geweld of ooit maar geschreven dat geweld een aanvaardbaar politiek actiemiddel zou zijn. Wie de moeite neemt om die site zelf door te nemen en te beoordelen, zal merken dat er geen plat racisme of oproepen tot geweld in voorkomen.'

 © Corelio








03-08-2011, p.11
Maarten Rabaey
Kritiek op Geert Wilders zwelt aan

Kritiek op Geert Wilders zwelt aan

Brussel l In Nederland groeit de druk op liberaal premier Mark Rutte om zijn 'gedoogcoalitiepartner' Geert Wilders op het matje te roepen. Wilders kreeg veel kritiek voor de polariserende toon die hij blijft gebruiken na de aanslagen in Noorwegen. Dader Anders Breivik liet zich namelijk inspireren door het PVV-gedachtegoed. Wilders reageerde woedend op de sociaaldemocratische PvdA en GroenLinks, die hem vroegen zijn toon te matigen. "Links grijpt dit aan om af te rekenen met de PVV en demoniseert er flink op los met een bijna ziekelijke gretigheid. Ze kunnen de boom in, allemaal", zei hij.

Maar zijn polariserende reactie zorgde net voor nog meer kritiek. Alexander Pechtold, de leider van de linksliberale D66, hekelde in de Volkskrant dat Wilders "zich een slachtofferrol probeert aan te meten die hem niet past". "Natuurlijk hoeft hij zich niet te verantwoorden voor Breiviks daden, maar wel voor het klimaat waaraan hij zijn steentje heeft bijgedragen. Hij moet beseffen wat hij aanricht met het eeuwige doemdenken en de zwart-witbeelden. Als je voortdurend een apocalyptische sfeer schept, draag je bij aan een wereld zonder toekomstbeeld, zonder perspectief. Hij voedt de frustraties bij zijn aanhang." GroenLinks en ChristenUnie sloten zich aan bij Pechtolds oproep, maar premier Rutte noch zijn christendemocratische coalitiepartner CDA reageerden al.

Opmerkelijk is dat Wilders zelfs vanuit eigen hoek de wind van voren krijgt. Bart Jan Spruyt, oprichter van de rechtsconservatieve denktank Edmund Burkestichting, vindt dat Wilders moet uitleggen waarin hij afwijkt van Breivik. Volgens Spruyt moet Wilders ook meedenken over oplossingen. "Wilders moet nu zeggen: we kunnen dit probleem van grote groepen moslims in Nederland, met andere normen en waarden, oplossen met politieke middelen. En we moeten ervoor zorgen dat de islamitische gemeenschap een volwaardige plek krijgt." (MR)

 © De Persgroep Publishing








02-08-2011, p.3

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Boos

Hij is niet boos. Niet bang, zelfs. De zestienjarige Ivar Benjamin Ostebo verborg zich tussen de rotsen op Utoya tijdens de moordende raid van Anders Behring Breivik. Hij kon ontkomen, vijf van zijn beste vrienden niet. Zij werden koud geëxecuteerd. En toch. 'Niet boos' en 'niet bang'. Dat schreef Ostebo in een open brief aan Breivik in de Noorse krant Dagbladet. 'Je denkt misschien dat je gewonnen hebt', klonk het. 'Wel, weet dat je gefaald hebt. Wij zijn groter dan jij. We gaan het kwade niet met het kwade beantwoorden, zoals je zou willen. We gaan het kwade bestrijden met het goede, en wij zullen overwinnen.' Slik.

Geert Wilders, daarentegen, is wél boos. 'Woest', zelfs. De Nederlandse politicus moest zich niet verbergen voor de kogels van Breivik. Hij verloor geen vrienden. Breivik noemde hem alleen een paar keer in zijn manifest, als geestesgenoot en als inspiratiebron. En toch. 'Woest', dus. Vanwege de associatie met de massamoordenaar/fan, die hij afdoet als 'een verknipte idioot'. 'Islamknuffelaars' grijpen het Noorse drama 'met een bijna ziekelijke gretigheid' aan om zijn PVV te 'demoniseren', fulmineert Wilders in de Nederlandse krant De Telegraaf. 'Ze kunnen de boom in. Allemaal.' Wilders claimt ook dat hij als enige 'de waarheid' spreekt over de 'enorme gevaren' van de islam, die 'geweldddadige ideologie' met haar 'haatpaleizen' - zijn hatespeak voor moskeeën.

Een slachtoffer van Breivik weigert een slachtoffer te zijn en predikt goedheid. Een van zijn inspiratiebronnen voelt zich geschoffeerd en spuit nog wat meer hatelijkheden. Nee, contrasten bewijzen niets. Maar soms stellen ze de zaken wel scherp.

 © Corelio








02-08-2011, p.11

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Wilders verwijt links 'vals politiek spel'

De Nederlandse PVV-leider Geert Wilders verwijt linkse politieke partijen een 'vals politiek spelletje' te spelen om munt te slaan uit de aanslagen in Noorwegen. Hij vindt dat er een hetze wordt gevoerd, zo zegt hij in een interview met De Telegraaf.

Onder andere PvdA-leider Job Cohen wees Wilders er de afgelopen week op dat Anders Behring Breivik, de Noor die de aanslagen heeft bekend, net als de PVV'er waarschuwt voor de vermeende islamisering van de samenleving. 

'En de waarheid moet gezegd worden omdat islamknuffelaars als Cohen van de Partij van de Arabieren die problemen hebben veroorzaakt en stelselmatig hebben genegeerd', aldus Wilders. 'Tegen Cohen en de rest van links Nederland zeg ik: niet mijn woorden, maar uw zwijgen over de gevaren van de islam heeft negatieve invloed.'

 © Corelio








30-07-2011, p.3

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Aanhangers Al-Qaeda boos om boerkaverbod

Alarmniveau in Belgie wordt niet opgetrokken

Op een moslimextremistische website wordt opgeroepen om het Belgische boerkaverbod met geweld te wreken. Het Belgische antiterreurorgaan Ocad ziet voorlopig geen reëel gevaar. 'Het zou pas verwonderlijk zijn als dergelijke boodschappen er niet kwamen',  zegt directeur André Vandoren.

  Het verbod op het dragen van gezichtsbedekkende kleding dat vorige week zaterdag in België van kracht werd, heeft de aandacht getrokken van aanhangers en bewonderaars van Al-Qaeda. Dat meldt de Amerikaanse commerciële inlichtingengroep Site, die internetsites van extremistische strekking volgt. Volgens Site wordt opgeroepen tot bomaanslagen en andere gewelddaden in België.

Op de website Shumukh al-Islam, een gesloten forum waar leden boodschappen kunnen achterlaten en op boodschappen reageren, schreef een zekere Faz al-Shaheed: 'Jullie parlement heeft op één persoon na unaniem ingestemd met een verbod op het dragen van een sluier in jullie kleine land. Met deze beslissing hebben jullie een vuur ontstoken, zonder een brandblusser te hebben. Als jullie de vrijheid hebben om beslissingen te nemen, dan moeten jullie het geduld hebben om de vrijheid van onze acties te aanvaarden. Ik roep onze moslimbroeders in België op te doen wat ze kunnen om hen met bommen te bestoken, te vernietigen, te martelen en te vermoorden, want zij zijn degenen die hiermee begonnen zijn.'

Deze boodschap werd op 24 juli op het net gezet, één dag nadat het boerkaverbod was ingegaan.

Op de boodschap werd op datzelfde forum in gelijkaardige termen gereageerd. Een zekere Fashudu al-Withaq schreef: 'O Allah, vernietig deze gebouwen met explosieven, hun auto's met boobytraps en hun mensen met sluipschuttersgeweren.'

Een ander lid van het forum, Asad al-Malhama, gaf suggesties voor het maken van bommen, en voegde daaraan toe: 'Vergeet niet spijkers en stukken metaal aan de buitenkant te plaatsen om het grootst mogelijk aantal doden en gewonden te veroorzaken bij de misdadige vijanden van Allah.'

De website Shumukh al-Islam staat bekend als een forum waarop sympathisanten van Al-Qaeda en andere extreme moslimbewegingen hun mening kwijt kunnen. Er zouden een paar duizend mensen lid van zijn. Het is niet na te trekken wie de leden zijn, waar ze vandaan komen en of ze hun ware naam gebruiken. Een paar weken geleden verscheen op de website een 'dodenlijst' van islamitische extremisten. Op de lijst stond onder meer de naam van Geert Wilders, leider van anti-islamitische partij PVV in Nederland.

Ocad, het orgaan dat in ons land de terreurdreiging analyseert, is op de hoogte van de bewuste uitspraken. 'We volgen de reacties op het boerkaverbod al lang op', zegt directeur André Vandoren. 'Toen de wet nog in het parlement in de maak was, waren we er al mee bezig. Er is tot nog toe geen enkele aanwijzing geweest om het dreigingsniveau voor ons land te verhogen.'

Ook de uitspraken die op de Amerikaanse website worden aangehaald, zijn daar geen aanleiding voor. 'Het was te verwachten dat dergelijke boodschappen er zouden komen', aldus Vandoren. 'Het zou pas verwonderlijk zijn als die er niet waren.'

Of er de jongste maanden al veel zulke anti-Belgische oproepen zijn geweest, wil Vandoren niet kwijt. Hij wil vooral dat de Belgen zich niet al te veel zorgen maken. 'Laten we naar de feiten kijken', zegt hij. 'In Frankrijk is het boerkaverbod al in april van kracht geworden. Is daar intussen al iets gebeurd? Nee, van geweld is geen sprake. Verder dan betogingen is het tot nog toe niet gegaan.'

 © Corelio








30-07-2011, p.17
Maarten Rabaey
Bloemen voor het Utoya-ideaal

Maarten Rabaey legt uit waarom we de ideeën van de vermoorde jongeren moeten omarmen

Bloemen voor het Utoya-ideaal

l Maarten Rabaey is buitenlandredacteur van deze krant.

l Rabaey ziet de Noorse slachtoffers graag herdacht met Belgische bloemenacties.

Hier zou u het opiniestuk moeten kunnen lezen van Tore Eikeland, een beloftevolle jonge politicus van 21, die door veel leden van zijn Arbeiderspartij het potentieel werd toegedicht om ooit premier te worden van zijn land. Of zijn jongere collega Simon Saebo (18), die niets voor niets de bijnaam 'JFK' had. Hier zou u ook de toekomstvisie moeten lezen van Sharidyn Svebakk-Bohn, een 12-jarige uit dorp Drammen.

Vandaag, een week geleden, was Sharidyn op zomerkamp met de jeugdbeweging van de Arbeiderspartij. Op het lieftallige eiland Utoya, in een prachtige fjord. Ze had er geluisterd naar de toespraak van de voormalige Noorse premier Gro Harlem Brundtland. Ze keek er op naar andere jongeren zoals Tore Eikeland, of Hanne Fridtun (20) die op een congres haar idealen vertolkte als volgt. "Wij willen het recht om te leven in de best mogelijke wereld. Wij willen openheid en betere arbeidsomstandigheden."

Fridtun geloofde in een samenleving waar vrijheden basisrechten zijn. Voor iedereen, ook voor Noren wier familiewortels in het buitenland lagen. In Somalië bijvoorbeeld, zoals de getalenteerde danser Ismail Haji (20), die in een talentenjacht op de Noorse televisie hoge ogen gooide. Of in Koerdistan, zoals Bano Rashid (18).

Tore, Simon, Fridtun, Ismail, Bano en Hanne zijn er niet meer. Nog vele andere namen zullen volgen, 76 in het totaal.

Gisteren een week geleden zijn hun levens gruwelijk beëindigd door Anders Behring Breivik. Een massamoordenaar. Een politieke terrorist, die negen jaar lang broedde op zijn aanslagen. Verteerd door haat tegen de open, diverse, samenleving, gevoed door extremistische slogans uit binnen- en buitenland.

Extreme voetnoten

De Noorse natie heeft zijn gewelddadige boodschap op indrukwekkende wijze veroordeeld. Honderdduizenden Noren kwamen op straat om respect te betuigen aan de slachtoffers. Overal zijn kleine gedenktekens opgericht met bloemen. Tienduizenden bloemen. Soms zomaar op een straathoek die niet eens verband houdt met de aanslag. Ze zijn neergelegd als krachtig symbool voor het bindmiddel van elke samenleving dat de dader ergens op zijn weg verloor, en waar de jongeren in Utoya vol van waren: liefde.

'Liefde', was het enige antwoord van Havard Fossbakken, een medewerker van de getroffen jeugdbeweging AUF, toen ik hem vroeg welke waarde in de samenleving zijn verloren vrienden en vriendinnen het meest waardeerden.

Uit liefde, voor elkaar, voor de ander, voor de samenleving, vloeien ook alle andere universele waarden voort waar de jongeren van Utoya voor streden: van rechtvaardigheid tot gelijke rechten, van inclusiviteit tot geweldloosheid, van respect voor de vrije meningsuiting tot alle andere universele mensenrechten.

Op deze basisprincipes, op de toekomstidealen van deze jongeren, en daar zullen we binnenkort tijdens tragische begrafenissen veel over horen, moeten we ons eerst richten. We moeten nu geen podium geven aan het manifest van de dader, we moeten verbeteren wat hij stuk wou maken: de inclusieve samenleving.

Terecht richt het politieke debat in Europa zich ondertussen ook op de invloed van racistische en ultrarechtse partijen en bewegingen. Maar we moeten ons wel hoeden om ze niet belangrijker te maken dan ze werkelijk zijn. De Noorse dader gaf ze weliswaar honderden voetnoten om ze onder de aandacht te brengen, maar laat ze ons vooral daar houden, bij de voetnoten van de geschiedenis. De enige manier om te vermijden dat ze het debat gaan overheersen met slogans is positieve argumenten aan te dragen.

De rechtsextremisten mogen wel enkele duidelijke vragen gesteld worden: zweren zij elke vorm van (politiek) geweld af? Zweren zij het manifest van de Noorse massamoordenaar Breivik af? Zij zijn het aan onze grondrechten verplicht om aan hun leden en sympatisanten duidelijk te maken dat ze spelregels van onze democratie moeten respecteren. Als ze dat niet expliciet doen, dan zetten ze zichzelf buitenspel.

Europese politieke partijen die zich, volgens de wetten van het electorale opbod, lieten opjagen om met xenofobe partijen in zee te gaan moeten zich na Utoya ook dringend afvragen waar de grens ligt van hun samenwerking.

Zeker in Nederland dringt zich een gewetensonderzoek op in politiek Den Haag. Alleen al de wetenschap dat politicus Geert Wilders, en zijn Belgische medewerker Paul Beliën, de haat van de dader tegen de multiculturele samenleving ideologisch inspireerden zou er aanleiding moeten geven tot een bijzonder parlementair debat.

De botte weigering van Wilders om zijn toon te gaan matigen is stuitend, maar wat en hoe hij communiceert zegt veel over de zwakke politicus en de kleine mens die hij eigenlijk is. Zijn enige reactie na het bloedbad in Noorwegen zijn enkele schreeuwerige en polariserende Twitterberichten. Tja. Voetnoten, inderdaad. Te hopen is dat de Nederlandse kiezers dat stilaan ook begrijpen.

Opendebatcultuur

Daartegenover staat het antwoord van de Noorse premier Jens Stoltenberg en zijn regering. Zij stonden na de aanslagen voor een keuze. Ze konden structureel militairen en meer politie op straat inzetten, ze konden strengere migratie beloven om tegemoet te komen aan de xenofobe paniekzaaiers en ze konden enkele burgerlijke vrijheden beperken. Ze deden dat bewust niet. Ze kozen bewust om hun open samenlevingsmodel te versterken, met méér democratie, méér openheid en méér debat.

Eskill Pedersen, de voorzitter van de getroffen jeugdbeweging AUF die zelf de schietpartij overleefde, waarschuwde tegelijk wel "dat dit niet betekent dat we naïef mogen zijn".

Daar heeft hij een punt.

Europese veiligheidsdiensten, die de democratische instellingen beschermen, zullen zich verder moeten aanpassen aan de extreme uitersten van een razendsnelle globalisering. Na de gefixeerde focus op islamistische terreurbewegingen, die een debat op zich waard is, moeten ze ook andere dreigingen voorkomen.

Er heerst terechte bezorgdheid over het fenomeen van zogeheten lone wolves, zoals Breivik. Maar een louter repressieve reactie alleen, waarbij pakweg duizenden potentiële verdachten in databanken worden gestopt, zal niet helpen.

Het is niet de rol van de staat om te controleren wat een burger denkt. We hebben niet plots nood aan een gedachtepolitie. Dat zou de samenleving zijn die Breivik voor ogen had: één volk, één staat, één leider..., één dwanggedachte, 1.500 pagina's lang, en iedereen aanpakken die daar niet in thuishoort.

De enige manier om elke vorm van politiek of raciaal geweld uit onze samenleving te bannen is te zorgen voor een staat die inclusiever is, alle burgers participatie in het debat garandeert. Dat zal van alle kanten meer inspanningen vereisen om tot compromissen te komen, van de politici onderling, maar vooral van de burgers zelf.

De jongeren op Utoya hadden dat begrepen.

Misschien moeten ook wij, als Belgische burgers, een signaal geven dat wij het Utoya-ideaal, een opendebatcultuur, blijven omarmen.

Vandaar deze oproep. Volg één van de volgende zomerdagen het voorbeeld van de Noren. Koop een of meerdere bloemen. Stop daarbij een kaartje met daarop het woord 'Utoya'. Leg ze neer waar u wilt, ergens op een plein in uw stad, of dorp. Laat ze drijven in een fontein, of op een plek die u na aan het hart ligt.

Of, waarom niet, op de plaats van de 'Belgische Utoya's': de plek in Antwerpen waar Luna en Oulematou werden vermoord, of de plaatsen waar de Bende van Nijvel 28 onschuldige burgers ombracht.

Of geef vandaag uw partner, uw buur of een toevallige voorbijganger gewoon een bloem. Of aan uw buur met buitenlandse wortels, waarvan u soms afvraagt welk verhalen hij of zij met zich meedraagt.

En vraag u gewoon samen af, al is het maar heel even: hoe kunnen we onze leefomgeving een betere plek maken, voor iedereen? Want dat is precies het debat wat Tore, Simon, Hanne, Fridtun, Ismail en de andere jongeren voerden toen ze werden gedood. Een optimistisch debat.

Vraag u samen af, al is het maar heel even: hoe kunnen we onze leefomgeving een betere plek maken, voor iedereen? Want dat is precies het debat wat Tore, Simon, Hanne, Fridtun, Ismail en de andere jongeren voerden toen ze gedood werden. Een optimistisch debat

 © De Persgroep Publishing








30-07-2011, p.58
Yves Desmet; Jos Geysels
Tom Lanoye&Ian Buruma

Tom Lanoye&Ian Buruma

'Welke denker zou je graag ontmoeten?' is opnieuw de aanzet voor een nieuwe reeks 'Doeners & Denkers'.

Ditmaal niet met politici, maar met academici en kunstenaars. Tom Lanoye, wiens Bloed & rozen vorige week speelde op het theaterfestival van Avignon, zette schrijver en professor Ian Buruma op zijn verlanglijstje. Voor een gesprek over de clash of civilizations, identiteit, islam en homohaat.

'De stad is niet het probleem, maar de oplossing'

Tom Lanoye: "Ieder project dat ik aanvang, begint met een leesronde. Bloed & rozen kon niet zonder Herfsttij der middeleeuwen van Johan Huizinga, voor De Russen had ik het werk van de Britse historicus en Ruslandexpert Orlando Figes nodig in de zoektocht naar de Russische ziel. Maar telkens opnieuw kwam ik ook uit bij Occidentalisme van Ian Buruma, een boek dat me voor het eerst heeft geholpen bij het begrijpen van een deel van de complexiteit van de aanslagen op Twin Towers, en de worsteling van de islamwereld met moderniteit, traditionalisme en identiteit. Ik mag complimenten uitdelen, nee? Wel, je kunt daar niet ernstig over meespreken als je het werk van Ian Buruma niet kent. Occidentalisme maakte mij duidelijk dat de klassieke linkse analyse die het heeft over opstanden tegen het imperialistische Westen helemaal niet opgaat. Het verklaart ook waarom de klassieke conservatieve analyse, de clash of civilizations, evenmin klopt.

"In het Oosten heeft men een beeld van het Westen waartegen men ten strijde wil trekken. Het is een mengeling van afgunst en een vijandbeeld, een strijd tegen een vorm van modernisme. Als je door het islamitische jargon heen prikt, zie je hetzelfde motief dat je bij de Russen zag in de 19de eeuw, of bij de Japanse kamikazepiloten: ook dat waren niet de verstotenen der aarde, het waren net mensen die tot een elite behoorden, die meenden dat ze hun cultuur moesten verdedigen tegen een vijandige imperialistische cultuur. Die liefst moest worden uitgeroeid."

Ian Buruma: "Het kernidee van het boek is dat het niet in de eerste plaats gaat om mensen uit het Oosten, en hun vijandschap tegenover het Westen. Het gaat erom dat het demonische beeld dat zij nu associëren met het Westen historisch gezien uit dat Westen zelf komt. De Duitse nationalisten van tussen de twee wereldoorlogen spraken ook over de oorlog tegen het Westen, waarmee ze het liberale Engeland, het kapitalistische Amerika, en de democratische idealen van de Franse republiek bedoelden. Toen al stonden dezelfde twee wereldbeelden tegenover elkaar: het ene gebaseerd op het idee van de pure cultuureigenheid waarin individuele vrijheid wordt geofferd aan het grotere geheel en waarbij de andere kant dan decadent, materialistisch en als beroofd van iedere ziel wordt voorgesteld. Het gaat zelfs terug naar de toren van Babel, waar de religieuze Hebreeërs Babylon ook zagen als een steeds meer uit de hand gelopen materialistische en hedonistische samenleving, zonder wortels, oppervlakkig, geldbewust, met veel te veel talen en verscheidenheid. Kortom, het schrikbeeld van de grote stad dat tot vandaag doorleeft."

Lanoye: "Het is geen toeval dat net de Twin Towers doelwit waren. Het waren niet alleen de torens van het geld, maar ook de fallische torens van Babel. Het was de veroordeling van de stad op zich, als poel van verderf."

Het is eigenlijk opnieuw de aloude strijd tussen verlichting en romantiek?

Buruma: "Dat gaat wat te ver. Sommige critici van het boek hebben gezegd: 'O, dan zijn de gedichten van Wordsworth ook occidentalisme, want ze verheerlijken het platteland'. Dat is natuurlijk onzin: er zit heel veel in de romantiek dat absoluut niet demoniserend is of moorddadig. Maar een extreme politieke vorm van de romantiek kan die richting wel uitgaan. De verlichting tot in het extreme doorgetrokken kan overigens ook leiden tot massamoord. Rationalisme zonder menselijkheid wil wel eens tot grote ellende leiden, dat leert de geschiedenis ook."

Lanoye: "De gedichten van Wordsworth, of bij ons Guido Gezelle, zijn veel meer een individuele zoektocht, waarmee ik niet zoveel problemen heb. Maar als mensen echt zeggen dat we nu in een toestand van verloedering leven omdat er een collectieve zuiverheid verloren is gegaan, die we in de toekomst moeten herstellen met een politiek programma, dat is iets anders. Je eindigt dan toch al heel snel bij de 'Ware Finnen', en wie niet in de ideologie meestapt is dus per definitie geen echte Fin meer. Op het ogenblik dat die zoektocht naar de ziel meer wordt dan een interessante filosofische discussie, maar men ook daadwerkelijk een antwoord op die vraag wil, dan krijg je problemen. Want binnen een kwartier gaat het dan over wat het op zijn minst niét is. Dat is namelijk makkelijker, maar dan wordt het meteen ook een uitsluitingsdiscours. Mensen mogen hun identiteit best collectief vormgeven, maar er komt vaak een moment waarop het bestaan van die identiteit er alleen nog maar is bij de gratie van de uitsluiting van de anderen. En dan zit je aan het begin van de weg naar Srebrenica."

Buruma: "Het is een obsessie van mensen die zich om een of andere reden vernederd of vervreemd zijn gaan voelen, en ook vaak uit wat marginale gemeenschappen komen: de derde generatie Europese moslims, kinderen en kleinkinderen van migranten, die aangetrokken worden door die zuiverheid, voelen zich ook nergens meer thuis. Niet in de cultuur van hun ouders, niet in die van het Westen. Zij vinden op internet een zuivere vorm van wat ze denken, wat dan de islamidentiteit zou moeten zijn. "

Jullie waarschuwen allebei voor de gevaren van dat identiteitsdenken. Maar toch zijn het in een steeds globaliserendere wereld de identiteitspartijen die overal in Europa de wind in de zeilen hebben.

Buruma: "Wanneer er een collectief gevoel van vernedering is, krijg je dat snel. De geschiedenis toont voorbeelden zat. Vlaanderen is een mooi voorbeeld: de harde lijn van de Vlaamse beweging is toch tot vandaag een verhaal van vernedering door de Franstaligen?"

Lanoye: "Wat ik jaren geleden leerde, sprekend met een politicoloog uit Zuid-Afrika, was zijn stelling dat het ANC steeds veel stemmen zou blijven halen, omdat, zo zei hij, 'people vote identities, more than ideas'. Hoe ingewikkelder en complexer de wereld wordt, en hoe groter het gevoel van onmacht daartegen, hoe sterker de tegenreactie. Brussel wordt stilaan een naam als een zweep, net zoals Washington dat is voor Amerika of het IMF voor de ontwikkelingslanden: het bedreigende, anonieme beslissingscentrum waar wereldvreemde bureaucraten boven onze hoofden dingen beslissen die we niet goed vinden. Europa is een politieke mastodont waarop men nauwelijks gezichten kan plakken. Niet transparant, log in zijn besluitvorming en financiering. Die onzekerheid stapelt zich dan boven op de vernedering."

Buruma: "Veel mensen voelen zich ook onmondig. Na de oorlog heeft een min of meer sociaaldemocratische bovenlaag dat idee van Europese identiteit heel sterk gepusht. Er is een nieuwe elite gegroeid, niet gebaseerd op rijkdom of op afkomst, maar op meritocratie. Je kreeg een diploma-elite, die vrij grenzeloos en kosmopolitisch is kunnen gaan leven. Maar er zijn een hoop mensen gefrustreerd achtergebleven. En de dingen die voor die mensen belangrijk zijn, collectieve identiteiten waarin ze zich nog enigszins thuis voelden, werden verdacht gemaakt door de nieuwe elite. Want voor je het wist was je een bekrompen, racistische kleinburger die het allemaal niet begrepen had. Dat wreekt zich nu. Het is niet genoeg om Geert Wilders en de zijnen te bekritiseren, je moet ook naar het falen van die sociaaldemocratische elites kijken."

Identiteitsdenken heeft ook zijn voordelen: je kunt je meer waard voelen dan een ander, zonder daarvoor iets hoeven te doen, geboren worden volstaat. Het vertaalt ook je buikgevoel op een aanvaardbare manier: je bent niet langer racist, maar een verdediger van de joods-christelijke waarden.

Buruma: "Ja, maar tegelijk schept identiteit ook een vorm van noodzakelijke solidariteit en samenhorigheid. De welvaartsstaat, de hele democratie trouwens, stoelt op het gegeven dat iedereen het daar met elkaar in grote lijnen over eens is. Als een partij waartegen jij gestemd hebt toch de verkiezingen wint, leg je je daar ook bij neer. Je bent bereid lasten te betalen voor de mensen die niet kunnen meekunnen in de maatschappij. Als je die gemeenschap niet voelt, wordt dat heel moeilijk. Dat zie je nu op Europees niveau: de Duitse belastingbetaler wil niet meer dokken voor die verfoeilijke Grieken. Daarom zie ik niet hoe je een democratie kunt laten werken zonder besef van een gedeelde samenleving, zonder enig patriottisme."

Lanoye: "Maar er is een verschil tussen dat besef enerzijds, en een heel hooggestemde hysterisch-romantische verdediging ervan. Daar zijn wij als Vlamingen toch iets meer in getraind dan de meeste Nederlandse intellectuelen. Want wanneer zo'n staat onmogelijk wordt geacht wanneer ze niet gebaseerd is op 'een homogene cultuur', op één enkele taal, en ook nog eens op het concept volk, dan kom je uiteindelijk uit bij een 19e-eeuwse oplossing voor de problemen van nu. Een besef van nationaliteit kan even goed uitgaan van een groep mensen die een territorium delen en zich aan eenzelfde grondwet houden, and that's it. Identiteitsbeleving zit in New York iets anders in elkaar dan in Vlaanderen, maar toch functioneert New York. De natiestaat was misschien een oplossing voor de 19de eeuw, maar ik vraag me af of dat een oplossing is voor nu. Ik vraag me zelfs af of zo'n teruggang wel kan. Dat lijkt me een van de grote mythes van deze tijd. Bolkestein (Frits Bolkestein, Nederlands liberaal politicus, YD/JG) vindt dat de grenzen onmiddellijk open moeten: de Poolse loodgieters moeten vrij kunnen rondwaren, want dat past in zijn religie van de onzichtbare hand, de markt. Maar diezelfde man vindt dat de grenzen dan weer potdicht moeten blijven wanneer het niet over kapitaal en goederen gaat. Dat is inconsistent en oncontroleerbaar, dat houd je niet op termijn."

Buruma: "Het lukt ook niet meer, daarvoor zijn de huidige staten al veel te gemengd. We wonen allemaal in immigratielanden, willen of niet. Ik behoor tot de laatste generatie die in Nederland is opgegroeid in het model van de 19e-eeuwse natiestaat. We moesten trots zijn op de Tachtigjarige Oorlog, op de Geuzen, het verzet in de Tweede Wereldoorlog, het protestantse beeld van Nederland, op de mythe die een saamhorigheidsgevoel moest geven. Nou, dat is weg. Want ook de autochtone Nederlanders weten vandaag niet meer wie Piet Hein was, behalve als een figuur in een lied dat nog gezongen wordt in voetbalstadions."

De helft van de Antwerpse scholieren zal binnenkort allochtone ouders of grootouders hebben. Zal de demografie zelf het uiteindelijk niet oplossen?

Lanoye: "Dat is het schrikbeeld van wat ik altijd 'het versleten continent' noem. Neem mijn buurman, Jan Verheyen, een Vlaamse filmmaker. Hij droomt van Hollywood, maar is van Antwerpen naar Ruddervoorde verhuisd omdat, zegt hij letterlijk in interviews, binnen tien jaar meer dan de helft van de Antwerpenaren van vreemde origine zal zijn. Dus zullen we nog tien jaar moeten wachten voor Antwerpen zal zijn als Parijs, Londen of New York dertig jaar geleden. Dat zegt iets over het verwachtingspatroon van de Europeanen, dat men nog altijd niet wil aanvaarden dat de baten van de globalisering ook een demografische verandering impliceren. Ik heb begrip en respect voor het gevoel van verlies dat mensen hebben, maar als je uit angst verhuist naar Ruddervoorde, wat los je dan op, behalve dat je de stad nog meer in de steek laat? Ze lopen weg, en vanuit het platteland gaan de nieuwe parvenu-vluchtelingen onverminderd door met het zwartmaken van de stad die ze zelf in de steek hebben gelaten. Het is niet verwonderlijk dat populistische partijen meestal beter scoren op het platteland dan in de stad."

Buruma: "Maar dat alles staat wel haaks op de realiteit: overal ter wereld is het grootsteedse model zich verder aan het uitbreiden. Voor het eerst in de wereldgeschiedenis zullen er meer mensen in steden wonen dan op het platteland. De metropool is het model voor de toekomst. Het platteland is steeds minder een plek om te overleven, maar een plaats voor recreatie. In de steden werkt het multiculturele model eigenlijk vrij goed. Als je naar het stadsdeel Baarsjes gaat in Amsterdam, dan zijn de jonge Marokkanen daar misschien niet typisch Nederlands, maar wel Amsterdams. En hetzelfde zie je ook in New York of Parijs."

Lanoye: "Een van de eerste keren dat ik in Zuid-Afrika was, deed ik een township-rondrit. We werden naar kleine winkeltjes gebracht waar je dan heel paternalistisch wat kleingeld besteedde. Een lokale gids vroeg me wat ik daar zag, en hij gaf meteen zelf het antwoord: "U ziet uitzichtloosheid, armoede, Charles Dickens-toestanden. Maar wat wij zien, is de hoop op een betere toekomst." En hij wees op een jonge zwarte vrouw die onberispelijk gekleed en opgemaakt uit een van de hutten kwam, op weg naar haar werk in de stad, in de hoop haar baan tot hefboom te maken om ooit deel te gaan uitmaken van de middenklasse. Je kunt er de vuilnisbak van de stad in zien, maar ook de transitplek van de nieuwe aankomer, die er zich organiseert en werkt aan een betere toekomst. Als je die dynamiek ondersteunt, werkt het ook. De grote fout van de Parijse banlieues is dat men er mensen beroofd heeft van hun mobiliteit, puur fysiek maar ook sociaal, en er zo vuilnisbakken van heeft gemaakt. De stad is niet het probleem, maar de oplossing."

Buruma: "Mensen die zeggen dat het multiculturele model mislukt is, voegen daar in één adem meestal aan toe dat we moeten kiezen voor het Franse model: secularisme, de waarden van de Republiek, iedereen citoyen. Maar in de feiten blijkt dat de politieke vertegenwoordiging van moslims het hoogst is in Nederland, en het laagst in Frankrijk. Het model dat mensen van verschillende achtergronden best kunnen samenleven in dezelfde politieke gemeenschap, lukt dus beter in het multiculturele Nederlandse model dan in het seculiere Franse. We hoeven niet terug naar de dogmatische ideeën van links uit de jaren '60 en '70, toen men vond dat iedereen maar in zijn eigen cultuur moest blijven zitten. Dat is onzin. Maar je hoeft het ook niet te vervangen door een soort verlichtingsdespotisme waarin iedereen zijn godsdienst moet opgeven om deel te mogen uitmaken van de gemeenschap. De verlichting staat voor heel veel dingen, en een daarvan is dat je ook bruggen moet slaan naar andere culturen."

Maar ook binnen de multiculturele samenleving is een gemeenschappelijke sokkel van waarden nodig, luidt het dan. De gelijkheid van man en vrouw is onbespreekbaar, daaraan moet iedereen zich aanpassen, punt.

Buruma: "Maar dat soort dingen is altijd besproken geweest! Het is toch altijd een kwestie van eindeloos marchanderen? De Nederlandse regering praat nu toch ook met de Staatkundig Gereformeerde Partij, toch ook geen bolwerk van emancipatie? En die 'vanzelfsprekende' gelijkheid was dat voor ons een generatie terug toch ook nog niet? Ik ben het eens met de stelling van Olivier Roy (auteur van 'Secularism Confronts Islam', YD/JG): "Je kunt niet eisen dat mensen dezelfde waarden hebben, je kunt wel eisen dat ze zich houden aan dezelfde regels." Ook dat is het model van de metropool: niemand bemoeit zich daar met de culturele waarden van de anderen, maar ze hebben allen wel belang bij het goed functioneren van de metropool."

Lanoye: "Het eigenaardige is dat je de term cultuurrelativisme zou kunnen toepassen op de enige Leitkultur die ik met hand en tand wil blijven verdedigen: de grondwet en het parlement. Je zou kunnen zeggen dat daar net cultuurrelativisme in de praktijk bedreven wordt: daar komen mensen, meestal experts, van alle waarden en overtuigingen samen om gemeenschappelijke grondregels op te stellen en vergelijken te vinden. Daarin volg ik mijn goede vriend David Van Reybrouck niet: zijn burgerinitiatief is geweldig, maar ik hoor hem nu in volle bewondering zeggen dat in IJsland zes gewone burgers een nieuwe grondwet aan het schrijven zijn. Sorry, ik heb zo'n constitutioneel wordingsproces van nabij gevolgd in Zuid-Afrika, ik mag er niet aan denken dat men mij of een andere boerenlul dat zou toevertrouwen. Je moet toch oppassen dat je bewondering voor de 'gewone man' niet doorslaat in anti-intellectualisme. Als je kind kanker heeft, door wie laat je het dan opereren: door het buurtcomité of door iemand die daar tien jaar voor heeft doorgeleerd?"

Buruma: "Wat bedoelt men trouwens met de stelling dat de ene cultuur superieur is aan de andere? Waarom dan wel? Het is bij ons in veel opzichten beter dan in Saoedi-Arabië, juist. Maar dan heb je het over een politiek systeem, niet over een cultuur. Als we het over de islam hebben, waarover praten we dan? Indonesië, Marokko, de gematigde moslims, de orthodoxen? Zelfs binnen zo'n cultuur zijn er dingen die misschien wel superieur zijn aan de onze. Gastvrijheid in het Midden-Oosten bijvoorbeeld. Er zullen altijd elementen in een samenleving zijn waarmee je het oneens bent, maar alleen als dat leidt tot het breken van de wet, moet je optreden. Ik ben het oneens met mensen die vinden dat homofielen zondig zijn, maar ik zou niet bij wet willen verbieden dat mensen zoiets denken of zeggen."

Lanoye: "Het probleem van die superieure cultuurbenadering is dat ze er onuitgesproken ook van uitgaat dat de zogenaamd inferieure cultuur onmachtig is om te veranderen. Vandaar de plotse schok met de Arabische lente, bij hen die altijd geroepen hebben dat de islam zichzelf niet kan veranderen en tot niets anders in staat zou kunnen zijn dan dictatuur. De Arabische lente is nochtans een product van de volgende generatie en zij hadden hun demografische gewicht ook kunnen gebruiken om een theocratie te eisen, maar dat doen ze net niet. Ze vragen nu integendeel datgene waarvan de Bolkesteins en de Mia Doornaerts van deze wereld altijd gezegd hebben dat ze er niet toe in staat waren."

In Brussel werd begin deze zomer een homo halfdood gemept door allochtone jongeren. Hoe pas je dat in de multiculturele metropool?

Lanoye: "Wat me opvalt, is dat opeens ontroerend veel mensen voorstander blijken te zijn voor algehele rechten voor homo's, omdat er nu een in elkaar is geslagen door allochtonen. Ik herinner me nochtans levendig de sfeer toen René en ik ons samenlevingscontract sloten, en dat is nu ook weer niet zo lang geleden. Toen vond de goegemeente in het algemeen, en Louis Tobback in het bijzonder, het nog bijzonder vreemd en zelfs ongepast dat we dezelfde rechten opeisten. Zelfs mijn arme ouders kregen hijg- en dreigtelefoons. We komen dus in korte tijd van ver.

"Ik ben bang dat wanneer je zo'n incident volledig etnisch-religieus gaat vertalen, er alleen nog gepraat wordt over homofobie wanneer het past in de kraam van de islamofobie. Alsof alle homogeweld zal stoppen wanneer je de Brusselse imams gaat berispen. Ik heb niets tegen het roskammen van homofobe imams, maar ik verwacht meer heil van campagnes met jeugdhelden als Vincent Kompany, Axel Witsel, Stromae, Arno, Tom Boonen en Philippe Gilbert. Als die nu eens allemaal samen alle homogeweld zouden veroordelen? Zou dat niet meer effect hebben op jonge gasten? Homofobie is wijdvertakt en virulent, het wordt in alle teamsporten van jongsaf aangeprezen, het is ten diepste verbonden met machogedrag en biedt niet zelden onderdrukte mensen of gefrustreerde adolescenten de kans om een zondebok te zoeken. Als je die complexiteit negeert en het herleidt tot alleen een islamprobleem, dan vererger je het alleen maar. Dan creëer je net de identiteiten waaraan die jonge gasten die niet veel nodig hebben om machistisch te zijn, willen gaan beantwoorden. Als je niet tegelijk hetzelfde durft vragen aan de spionkoppen van de vele voetbalploegen die om de week 'vuil janet' scanderen, dan heb ik daar problemen mee. De homofobie sijpelt van overal binnen: van Oost-Europa tot zwart-Afrika, via het Vaticaan, van de gospel uit Alabama tot reggae uit Jamaica. Potenrammen is geen islamitische uitvinding, vrees ik."

Buruma: "En ook daar zijn de waarden relatief in tijd en plaats. Vijftig jaar geleden was het Midden-Oosten juist het paradijs voor Europese homo's, omdat daar meer ruimte was voor seksuele avonturen. Een paar jaar geleden was Geert Wilders in Jeruzalem om een speech te geven voor het anti-Jihadcomité, veelal orthodoxe Joden. Een van zijn argumenten was dat Amsterdam als gay capital van de wereld door de moslims zou worden vernietigd. Ik kan me niet voorstellen dat dit in goede aarde viel (lacht)."

Lanoye: "Het is trouwens geen vanzelfsprekendheid dat de 'superieure' verlichtingssamenlevingen het homohuwelijk omarmen. Kijk naar Duitsland en Frankrijk en de hallucinante argumenten die daar gebruikt worden."

Nog een fenomeen van deze tijd: het waarheidsabsolutisme. Alleen mijn mening is waar en heeft dus waarde, en bijgevolg is compromissen maken iets voor zwakkelingen.

Buruma: "Juist, maar gematigdheid is ook geen absoluut principe. De beste kunst is bijvoorbeeld vaak ongematigd en provocerend, en dat wil je ook niet missen. Het is weer de context. In de kunst moet je veel verder kunnen gaan dan in het parlement. Maar het klopt dat de weg tegen populisme geen tegenpopulisme van linkse snit kan zijn. Al is het waar dat nuance minder makkelijk aanslaat dan het geschreeuw, ik ben daar niet voor gemaakt, en ik geloof ook niet dat iemand er beter van wordt als ik ook ga schreeuwen.

"Maar de nuance zoeken wil niet zeggen dat je nooit een standpunt kunt innemen, dat is de te gemakkelijke clichékritiek op de gematigden. Ik hou van een gematigde verlichting. Dat is iets anders dan nergens in geloven, wat me wel eens verweten wordt. Het is niet omdat je het compromis zoekt, dat je ook elk compromis wilt sluiten. Een onaanvaardbaar compromis is er een dat een absolute aanval op de menselijkheid inhoudt. Met Hitler was geen compromis te sluiten, ook al dachten fatsoenlijke mensen als Neville Cham-  berlain dat het wel kon. Winston Chur-chill wilde dat terecht niet. Hij was een romanticus, maar zijn aanhangers waren voor een groot deel gematigde mensen."

Ian Buruma:

De metropool is het model van de toekomst. Het platteland is steeds minder een plek om te overleven, maar een plaats voor recreatie. In de steden werkt het multiculturele model eigenlijk vrij goed

Tom Lanoye:

Er komt vaak een moment waarop het bestaan van een identiteit er alleen nog maar is bij de gratie van de uitsluiting van anderen. En dan zit je aan het begin van de weg naar Srebrenica

n Tom Lanoye: 'Ik heb niets tegen het roskammen van homofobe imams, maar ik verwacht meer heil van campagnes met jeugdhelden als Vincent Kompany, Axel Witsel, Stromae, Arno, Tom Boonen en Philippe Gilbert. Als die nu eens allemaal samen alle homogeweld zouden veroordelen?'

 © De Persgroep Publishing





29-07-2011, p.7
Nathalie Carpentier
'Wat Wilders en co. zeggen heeft morele en politieke gevolgen'

Jozef De Witte vindt dat de daden van Anders Breivik niet uit de lucht komen vallen

'Wat Wilders en co. zeggen heeft morele en politieke gevolgen'

Nu de antiracismewet exact dertig jaar oud is, wou Jozef De Witte van het centrum voor  racismebestrijding de balans opmaken. De moordpartij door Anders Behring Breivik verlegde de focus radicaal: kan een populistisch anti-islamdiscours zoals dat van Geert Wilders en Vlaams Belang politiek geweld veroorzaken? 'Je kunt misschien zeggen wat je wilt, maar beweer niet dat het nooit gevolgen zal hebben.' Door Nathalie Carpentier

De politiek geïnspireerde terreur in Oslo zet de schijnwerpers op rechtspopulistische politici in heel Europa. Hun anti-islamdiscours zou de geest van Anders Breivik vergiftigd hebben. Deelt u die analyse?

Jozef De Witte: "We mogen niet blind zijn voor wat sommigen als een voedingsbodem gebruiken. Dat betekent nog niet dat anderen die per se bewust als voedingsbodem creëren. Alleen heeft Hans Van Themsche bijvoorbeeld wél duidelijk een soort haatdiscours tegenover vreemdelingen gebruikt als verantwoording voor zijn daden. Hij wilde met zijn raid vreemdelingen neerschieten. Dat komt niet uit de lucht vallen.

"Ik zeg niet dat wie dat soort praat uitslaat, de trekker heeft overgehaald. Wel dat de vrijheid van meningsuiting geen vrijbrief is voor ongebreidelde haatfantasieën. Het heeft morele en politieke consequenties. Soms lijkt het of vrijheid van meningsuiting vrijblijvendheid van meningsuiting is geworden. Vrijheid bevat ook altijd een stuk verantwoordelijkheid. Je kunt nooit je verantwoordelijkheid afwijzen tegenover de inhoud van je mening. Zelf pleit ik al jaren voor dat debat."

Een keihard debat over de islam is wel iets anders dan beschimpen en beledigen, zoals sommigen het vandaag lijken te vertalen.

"Beledigen is hier niet bij wet verboden en dat is maar goed ook. Maar als iets mag, is het nog geen goed idee om het ook te doen. Iedereen, zeker leiders in de samenleving, moeten hun verantwoordelijkheid opnemen voor hun taalgebruik. Of het nu aartsbisschop Leonard is over homo's of politieke partijen over de 'andere', je kunt nooit zeggen: ik kan zeggen wat ik wil zonder daar ooit enige verantwoordelijkheid voor op te nemen."

Politici als Geert Wilders of Vlaams Belangers die zich nu zoveel mogelijk proberen te distantiëren van Breivik, hebben dus wel degelijk een verantwoordelijkheid?

"Ze zijn niet verantwoordelijk voor Breiviks daden. Alleen verspreiden ze wel elke dag min of meer een haatdiscours. Ze stellen voortdurend dat 'Europa niet te redden is, dat de EU-elite samenzweert tegen de eigen bevolking'. Je mag dat misschien best zeggen, maar beweer niet dat dat nooit gevolgen zal hebben. Zogenaamde islamcritici reageren nu dat Breivik een volslagen gek is, dat zij er niets mee te maken hebben. Heel bizar."

De moordpartij heeft ook de ogen geopend voor het gevaar van zo'n anti-islamdiscours. Kan hieruit ook een positieve tegenbeweging ontstaan?

"Dat hoop ik. Ik hoop ook dat er een stevig debat komt over waarden en normen. We mogen nu zeker niet bang zijn om onze meningen te confronteren, zoals over migratie. In dit land is jaren niet over migratie gesproken uit angst dat één partij er zijn voordeel mee zou doen. Dat is schuldig plichtsverzuim. De vraag is al lang niet meer of je voor of tegen migratie bent, maar hoe je dat gaat managen. Laat ons daarover gerust van mening verschillen, dat is de kern van democratie. Maar dan wel met echte argumenten, niet met hersenschimmen zoals Eurabië."

In hoeverre kan een antiracismewet een mentaliteit echt positief veranderen?

"Met een wet is het werk niet af. Het homohuwelijk is wettelijk erkend, maar als je het hen op de man af vraagt, is een kwart van de Belgen ertegen. Je hebt sensibilisering nodig. Daarnaast adviseren wij elke burger zelf de confrontatie aan te gaan. Neem cyberhate. Meer dan een kwart van de meldingen over racisme gaan over de meest gore uitlatingen op internet. Als je wordt bestookt met zulke e-mails, blogs of filmpjes, adviseren wij: neem ook zelf je verantwoordelijkheid, reageer."

De voorbije dertig jaar is het gezicht van racisme veranderd: van intolerantie jegens vreemdelingen verschoof het naar moslims.

"Er is een verschuiving, zeker sinds 9/11. Het is wel erg toevallig dat Vlaams Blok vroeger aanzette tot haat, geweld en discriminatie tegenover vreemdelingen maar Vlaams Belang nu zijn discours richt tegen de islam. De partij ziet ook wel in dat de modale Vlaming intussen beseft dat hier zwarten wonen en hier zullen blijven. Die nieuwe focus biedt een partij als het Vlaams Belang voordelen. Het gaat grotendeels over dezelfde groep en vooral het is verkoopbaarder. Je mag toch kritiek hebben op godsdienst? Ik juich kritiek op godsdienst toe. Maar het wordt racisme of discriminatie als je mensen gaat discrimineren vanwege hun godsdienst. De spreidstand van Wilders is moeilijk vol te houden. Als hij de import van de islam wil verhinderen, heeft hij het eigenlijk over mensen. Of hij zou alleen de import van de Koran moeten verbieden."

In hoeverre heeft de antiracismewet ons toleranter gemaakt?

"In mijn jeugd zag je Kortrijkse cafés met bordjes 'interdit aux Nord-Africains'. Men vergeet soms dat er tot 1981 gewoon geen misdrijf was dat racisme heette. Een grote meerderheid aanvaardt de wet vandaag ook absoluut in zijn principes. De rechtspraak is ook nog verder verfijnd. Maar het niveau aan xenofobie is vandaag nog vele malen groter dan we ons durven realiseren. Dat blijkt uit peilingen. Toen we aan Belgen vroegen of ze vonden dat sommige rassen verstandiger zijn dan anderen, antwoordde 32 procent 'ja'. Er is dus een reële voedingsbodem."

Jullie gaan je focussen op de vrije meningsuiting en de grens met aanzetten tot haat of discriminatie. Omdat het te vaak wordt misbruikt?

"Sommigen misbruiken het om het échte debat uit de weg te gaan. Ik vraag: geef mij de redelijke argumenten dat er sprake is van een overrompeling van Europa door de islam. Wat niet is, kan nog komen, luidt het dan. Rationeel is dat niet. Vandaag heeft 6 procent van de bevolking enige link met de islam. Dat zijn dan allemaal meteen moslims. Zoals ik een christen ben omdat ik ooit ben gedoopt? Bovendien kunnen moslims onderling ook nog fél van mening verschillen he.

"Is de multicultisamenleving mislukt? Ja natuurlijk. Toch als beleidsmakers dachten dat ze verschillende culturen gewoon naast elkaar konden laten leven. Dat is een illusie. Je moet sámen leven en dat bekent de confrontatie aangaan. Geen clash van civilisations, maar een crash, zoals Erwin Jans zei. We moeten ons aan elkaar durven schuren. Bij ruzie met je partner moet je ook durven 'klappen'. Als je elk op je kant blijft of je opsluit in je grote gelijk, geraak je nergens. Dat is moeilijk en vermoeiend. Maar je kunt er niet omheen."

Jozef De Witte:

Vrijheid van meningsuiting is geen vrijbrief voor ongebreidelde haatfantasieën. Het bevat altijd een stuk verantwoordelijkheid

n Extreemrechtse politici zijn volgens De Witte niet verantwoordelijk voor Breiviks daden. Maar ze kunnen niet zeggen dat ze er niets met te maken hebben.

 © De Persgroep Publishing








28-07-2011, p.13

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Een arm die ooit tot  in het Witte Huis reikte

Portret Paul Belien

Aan schijnwerpers heeft de rechtsconserva- tieve publicist Paul Belien een broertje dood.  De moordpartij van Anders Breivik besliste  er anders over.

Van onze redacteur

Zes jaar geleden vertelde hij in een zeldzaam interview apetrots over zijn nieuwe project. Als journalist wilde hij schrijven. Maar in Vlaanderen vond hij geen gepast medium. Daarom besloot hij met enkele gelijkgezinden om 'rechtse pennen' uit binnen- en buitenland te bundelen. De webstek www.brusselsjournal.com was geboren. Deze voice of conservatism in Europe baarde sindsdien talloze teksten die Anders Breivik sterkte in zijn geloof dat Europa ten prooi valt aan een allesvernietigende islam. Plots wijzen alle beschuldigende vingers in de richting van deze inwoner van Kasterlee.

Belien (52) zelf toeft voor de zoveelste keer in de VS. Hij neemt allang de telefoon niet meer op voor journalisten. De echtgenoot van Vlaams Belang-kamerlid Sandra Colen houdt niet van de schijnwerpers. Hij verkiest de coulissen, de beste plaats om zijn intellectueel denkwerk te verrichten. Elk politiek engagement, onder meer bij de stichting van de VLD, liep eerder op een sisser af. Sinds zijn ontslag op staande voet bij Gazet Van Antwerpen, ondertussen haast twintig jaar geleden, verdiende hij zijn geld met allerlei schrijfwerk, onder meer voor Vlaams Belang. In september vorig jaar ging hij als medewerker voor de Partij voor de Vrijheid van Geert Wilders aan de slag.

Oprechte conservatief

Ooit vergiste de ooievaar zich. Als publicist komt Belien het best in de Verenigde Staten uit de verf. Hij blijft in de eerste plaats een oprechte conservatief. Sociaal-economisch denkt hij ultraliberaal. Het systeem van gezondheidszorg dat de Amerikaanse president Barack Obama wil invoeren, bestempelde hij als het 'importeren van het slechtste wat Europa te bieden heeft'. Op ethisch vlak moet hij niets weten van euthanasie, abortus en homoseksualiteit (een 'perversiteit').

Gaandeweg liet hij het thema van een zo klein mogelijke overheid varen ten voordele van een fanatiek anti-islamdiscours. Belien toont zich een overtuigd aanhanger van Eurabia, een concept dat ervan uitgaat dat een geïslamiseerd Europa uiteindelijk opgaat in de Arabische wereld. Een te softe houding van de Europese leiders (de dhimmitude) brengt het oude continent politiek en cultureel steeds meer onder islamitische invloed. Het groeiende percentage aan moslims, een gevolg van de immigratie, verstrekt deze tendens.

Belien bezorgde Wilders door zijn komst een indrukwekkend netwerk aan Amerikaanse contacten en potentiële geldschieters dat ooit - ten tijde van George Bush - tot in het Witte Huis reikte. De publicist schrijft al twintig jaar in het Engels voor vooraanstaande bladen, zoals de Wall Street Journal. Dat zijn vrouw en kinderen Engelstalig zijn, vergemakkelijkt de contacten. Sedert kort werkt hij ook voor Amerikaanse denktanks zoals het Middle East Forum en Hudson NY. Vier jaar geleden begeleidde Belien daarom de reis van de Vlaams Belangtop naar de Verenigde Staten. Ook in Europa - en Vlaanderen - kent hij de wereld van de rechtsconservatieve denkers als zijn broekzak.

Nuance

Als auteur haalt Belien de neus op voor de nuance. Enkel de botsing van ideeën brengt de waarheid boven. Enkele jaren geleden nam hij zich voor om niet langer in het Nederlands te schrijven. Een Nederlandstalige post op Brusselsjournal naar aanleiding van de moord op Joe Van Holsbeeck - waarin hij de moordenaars vergeleek met roofdieren vanuit de foute veronderstelling dat het om Noord-Afrikanen ging - was hem op een klacht van het centrum voor gelijkheid van kansen komen te staan.

 © Corelio








27-07-2011, p.13

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Vlaams Belang: 'Dit is lijkenpikkerij'

Massamoordenaar Anders Breivik zag in Filip Dewinter een gelijkgestemde. Vlaams Belang noemt de associatie 'absurd'.

Van onze redacteurs

'Wij hebben niets met deze gek te maken.' Sterker nog: 'Die man verdient de doodstraf.' Bij Vlaams Belang kunnen ze zich niet krachtig genoeg distantiëren van Anders Breivik, de Noorse terrorist die afgelopen vrijdag 76 landgenoten vermoordde. Luttele uren voor zijn aanslag zette Breivik een manifest van 1.516 pagina's online, en dat brengt het Belang in een bijzonder lastig parket. Partijboegbeeld Filip Dewinter wordt erin opgevoerd als een gelijkgestemde, net als oud-partijmedewerker Paul Belien - de echtgenoot van Vlaams Belang-kamerlid Alexandra Colen.

Filip Dewinter noemt de associatie 'weerzinwekkend'. 'Breivik is een psychopaat', zegt hij. 'Hij misbruikt gefundeerde islamkritiek als alibi voor een afschuwelijke en laffe misdaad. Zijn strijd is de mijne niet, nooit geweest. Ik heb me altijd tegen geweld verzet. Mijn enige wapen is het stempotlood.'

Roofdieren op de loer

Toch zwelt de kritiek op Vlaams Belang aan. Creëerden ze met hun islamofobe discours niet mee het klimaat waarin Anders Breivik kon ontsporen? 'Geef ons wapens!', schreef Paul Belien in 2006 in een ophefmakende blog op The Brussels Journal, na de mp3-moord op Joe Van Holsbeeck. Ook die website werd door Anders Breivik uitvoerig geciteerd.

'Paul Belien (zelf niet bereikbaar voor commentaar, red.) schreef dat ten persoonlijken titel', zegt Filip Dewinter. 'Hij is een onafhankelijk publicist. Hij zoekt de polemiek. Dat hoort erbij: actie en reactie. Hij is trouwens al een tijdje niet meer actief in de partij. Hij werkt nu voor Geert Wilders.'

En wat met de zakmesjes die Vlaams Belang onlangs beloofde aan Brusselaars die een enquête invulden over onveiligheid? 'Vlaams Belang vecht voor u', stond er in de begeleidende folder. Géén vredelievende taal, toch? 'Gaat u daar nu over beginnen?', zucht Dewinter. 'Dat waren sleutelhangers - minuscule gadgets, met een kurkentrekker. Daaruit besluiten dat we geweld niet afzweren is toch wel zéér kort door de bocht. Maar soit. Le ridicule ne tue pas - gelukkig maar.'

Opvallend wel: bij moslimterreur is Filip Dewinter altijd de eerste om de hele islam aansprakelijk te houden. Maar Anders Breivik is in zijn ogen een eenzame psychopaat - géén product van extreemrechts. Erg consequent is het niet. Dewinter steigert. 'Als dát consequent zijn is, dan moeten we de SP.A ook aansprakelijk stellen voor de Rote Armee Fraktion. En Groen! voor milieuactivist Volkert Van der Graaf, de moordenaar van Pim Fortuyn. Dat is toch gewoon absurd? Het is omgekeerd. Partijen als Vlaams Belang behoéden de maatschappij voor extremisten. Wij bieden een democratisch ventiel voor de onvrede over de islamisering. Zonder ons zou je dit soort excessen veel vaker zien.'

Lijkenpikkerij

Partijvoorzitter Bruno Valkeniers noemt de kritiek op Vlaams Belang 'schaamteloze lijkenpikkerij'. 'Breivik alleen heeft het ontstekingsmechanisme van zijn bom in werking gesteld en de trekker van zijn machinegeweer overgehaald', schrijft hij in een communiqué. 'Misschien hebben David Cameron, Nicolas Sarkozy, Angela Merkel en zelfs onze eigenste Yves Leterme de Noorse moordmachine wel het fatale duwtje in de rug gegeven . Hebben zij die fameuze multiculturele samenleving onlangs immers niet "totaal mislukt, en "dood, verklaard? Ik wil maar zeggen. Onzin natuurlijk!'

Vlaams Belang-senator Anke Van dermeersch vreest dat Anders Breivik het moeilijk heeft gemaakt om nog kritiek te uiten op de islam. 'Dat is het gevaar van de politieke recuperatie die nu aan de gang is', zegt ze. Volgens Van dermeersch hebben we ook nood aan een zwaardere straf voor massamoordenaars. 'De doodstraf is internationaal niet mogelijk. Maar we moeten dat soort misdadigers écht levenslang kunnen geven en permanent uit de maatschappij verwijderen. Ik heb daar al een wetsvoorstel voor ingediend.'

 © Corelio








27-07-2011, p.2

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

De infrastructuur voor Breivik

Toen Jared Loughner begin dit jaar het Democratische congreslid Gabrielle Giffords neerschoot, liepen diverse Republikeinen zich het vuur uit de sloffen om hem als een psychotische eenzaat te brandmerken. In geen geval kon zijn moordpartij iets te maken hebben met de hitlist van het rechtse icoon Sarah Palin die onder meer Giffords kieskring omvatte. En wat een idee om de aanslag te linken aan het door de Tea Party aangewakkerde klimaat van onverdraagzaamheid, de conservatieve amokmakerij tegen het Witte Huis en de virulente oproep om 'Amerika te heroveren'.

De terreurdaden van Anders Behring Breivik injecteren alles wat zich in Europa conservatief en (extreem)rechts noemt met een gelijkaardige reactie. Niets is gemakkelijker dan hem als een volslagen gek op te bergen. Het bespaart op elke vorm van kritische zelfreflectie. Natuurlijk blijft in de eerste plaats het individu verantwoordelijk voor de eigen acties. Maar politiek gestimuleerde wandaden worden ook beïnvloed door het publieke debat en de wijze waarop zo'n discussie bepaalde denkbeelden als aanvaardbaar voorstelt.

Wie Filip Dewinter of Geert Wilders aanvalt op de karrenvracht aan veralgemeningen die hun oorlogsretoriek over de islam en migratie onderbouwen, hoedt zich beter voor stellingen als 'de kogels kwamen van rechts' of voor het trekken van een rechte lijn tussen Breiviks eruptie en het wassende discours tegen het multiculturele Europa of de zogenaamde mosliminvasie. Maar op zijn minst moet (extreem)rechts nadenken over de reden waarom hun ideologie zo'n grote aantrekkingskracht heeft uitgeoefend.

Voorlopig lijken Dewinter en co niet in staat om toe te geven dat hun denkbeelden Breivik een mentale infrastructuur hebben bezorgd waaruit zijn verziekte geest een dramatische conclusie kon trekken. Zo vervallen rechtsconservatieven in hetzelfde euvel dat ze steevast de moslimwereld aanwrijven: het onvoldoende afstand nemen van het in naam van de jihad gepleegde terrorisme. Daarbij gaan ze er gemakshalve van uit dat een 'gematigde moslim' niet eens bestaat.

Een pleidooi voor reflectie mag evenwel niet eindigen met zelfcensuur. De migratie vanuit moslimlanden verdeelt het liberale en geseculariseerde Westen grondig. Daarom is het hoogst ongepast om elke criticus van de multiculturele samenleving opnieuw als racist te schandvlekken of de discussie daarover in de kiem te smoren. Vlaams Belang perkte als electorale uitlaatklep het extremisme trouwens in. Wel vergroot het voor alle politieke leiders de noodzaak om het debat open, respectvol en eerlijk te voeren, waarbij elk lid van de gemeenschap in zijn waarde wordt gelaten. Een geciviliseerde en volwassen democratie heeft geen baat bij hatelijke stereotypen of populistische gemeenplaatsen.

 © Corelio








27-07-2011, p.12

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Geen woorden maar daden

ANALYSE HOE HARDE TAAL POLITIEK GEWELD KAN UITLOKKEN

'In Noorwegen kwamen de kogels van rechts.' De moordpartij van Anders Breivik brengt het conservatief-nationalistische en islamkritische denken in het gedrang. Maar klopt het wel dat politiek radicalisme tot geweld leidt?

Van onze redacteur

Rechtse politici als Geert Wilders en Filip Dewinter haastten zich om de Noorse terrorist Anders Behring Breivik via Twitter weg te zetten als een psychopaat. Voor Dewinter en diens partijgenote Anke Vandermeersch verdient Breivik zelfs de doodstraf, al zou het dus om een zieke geest gaan.

Maar hoe consequent zijn ze daarin? Islamterreur interpreteren ze meestal net omgekeerd. Die bewijzen dan precies hoe moorddadig 'de' islam is. De Vlaamse islamcriticus Wim van Rooy vond het in een interview met het blad van Vlaams Belang zelfs 'vreemd' dat 'je de gewone moslim nooit hoort protesteren tegen dingen die toch in zijn naam worden gedaan' - is elke gelovige dan mee schuldig?

Dan rijst de vraag of dat ook zo is wanneer een Breivik zijn anti-islamitische en conservatief-nationalistische ideologie in de praktijk denkt te brengen door tientallen jongeren dood te schieten. Doet hij dat ook 'in naam' van die velen in Europa of de VS die deze overtuigingen delen?

Het amalgaam is snel gemaakt, een tragedie is even snel politiek misbruikt. En het gebeurt aan beide kanten van het politieke spectrum.

Verfoeilijk

Bij de moord in 2002 op de Nederlandse politicus Pim Fortuyn, heette het dat 'de kogel van links kwam': het was het gevolg van de 'demonisering' van Fortuyn door de linkerzijde. In de VS kreeg de rechtse politica Sarah Palin begin dit jaar de schuld voor de moordpoging op de Democrate Gabrielle Giffords, want ze had op haar website Giffords' kiesdistrict als doelwit gemarkeerd met het vizier van een geweer.

Maar dat bewijst nog niet het bestaan van een oorzakelijk, laat staan noodzakelijk verband. Net dat ligt met Breivik iets meer genuanceerd. Want in het uitvoerige manifest dat hij naliet, geeft hij duidelijk de ideologische bronnen aan die hem hebben geïnspireerd bij zijn terreur. En daartoe behoort het hele antilinkse, anti-islamitische en conservatief-nationalistische denken dat in Europa en de VS bepaald niet marginaal is.

Behalve Wilders duikt daarbij vaak de website The Brussels Journal van de rechtse Vlaamse journalist Paul Belien op. Eerst schreef de site enigszins begripvol dat Breiviks 'woede, gevoed door videogames, mee veroorzaakt kan zijn door het gebrek aan een echt debat over de radicale veranderingen veroorzaakt door het multiculturalisme'. Nu distantieert ze zich van 'anarchistische misdadigers' en vindt ze het 'verfoeilijk' om met die terreur te worden geassocieerd.

Burgeroorlog

'We kunnen ons aan verder geweld verwachten', zo voegde The Brussels Journal daar gisteren aan toe, 'maar daarmee zeg ik alleen hoe het nu met de wereld is gesteld: een verzameling van individuen die groepen vormen zonder duidelijke culturele, sociale en politieke homogeniteit of band. Meer is hier [op de site] nooit gezegd geweest.'

Niettemin schreef de door Breivik erg bewonderde Fjordman op de site over de politieke linkerzijde: 'De harde kern ervan wil het Westen opzettelijk vermoorden. Ze zijn maar een minderheid, maar uiteindelijk maakt dat weinig uit. Soms kan je een compromis sluiten, soms niet. Als iemand je probeert te vergiftigen, moet je je daartegen verzetten. Als de linksen en de globalisten hun zin krijgen, zal onze beschaving sterven, punt uit. Deze toestand kan leiden tot een pan-Europese burgeroorlog.'

Die apocalyptische visie keert ook bij Wim Van Rooy terug. 'Op dit moment is Europa niet te redden', stelde hij. Dat de islamfundamentalisten slechts een minderheid vormen, vindt hij net als Fjordman over links al evenmin geruststellend: 'Het is altijd een minderheid die de toon bepaalt. De nazi's waren in het begin ook niet met zoveel.'

Het is niet bewezen dat er een verband bestaat tussen politiek radicalisme en politiek geweld. Maar wie opereert in een politieke cultuur die tuk is op effecten en hyperbolen, al was het maar om op te vallen in de kakofonie die het publieke debat soms is, mag het belang van zijn taalgebruik niet onderschatten.

De radicaal die de militaristische taal niet schuwt of zijn opponenten als een existentieel kwaad voorstelt, verliest de controle over zijn woorden eens de extremist ermee aan de haal kan gaan.

 © Corelio








27-07-2011, p.1

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Rechtse populisten in het defensief 

In heel Europa zijn rechts-populistische en anti-islamitische partijen in het defensief na de moordpartijen door de fanaticus Anders Behring Breivik.

  Na de terreurdaden van Anders Behring Breivik rijst de vraag of de fanaticus zijn geest liet vergiftigen door rechts-populistisch gedachtegoed. In heel Europa woedt hierover een discussie.

Die is bijzonder fel in Nederland. Breivik stak in zijn manifest zijn bewondering voor Geert Wilders, de leider van de PVV, niet onder stoelen of banken. Wilders wordt dertig maal geciteerd in de tekst. Volgens de Daily Telegraph zou Breivik vorig jaar naar Londen zijn gereisd om een toespraak van de politicus bij te wonen.

Wilders reageerde gisteren op de aanslagen in Noorwegen: 'Het manifest van de dader maakt duidelijk dat het hier gaat om een waanzinnige', stelt hij. 'Dat de strijd tegen de islamisering door een psychopaat op gewelddadige wijze wordt misbruikt, is walgelijk en een slag in het gezicht voor de wereldwijde anti-islambeweging. Het vervult me met walging dat de dader naar de PVV en mij verwijst in zijn manifest.'

'De PVV noch ik zijn verantwoordelijk voor een eenzame verknipte idioot die de vrijheidslievende anti-islamiseringsidealen op gewelddadige manier misbruikt, hoe graag sommigen dat ook zouden willen', zegt Wilders. Hij benadrukt dat de PVV nooit heeft opgeroepen tot geweld.

Hoewel in Nederland vrijwel niemand Wilders van medeplichtigheid beschuldigt, hadden opiniemakers wel aangedrongen op een stellingname. In het NRC Handelsblad zei Elsbeth Etty dat Breivik in zijn manifest schreef wat de PVV verkondigde: 'Dit maakt de partij van Wilders niet medeplichtig aan bloedvergieten, maar wel aan het vergiftigen van - soms uiterst labiele - geesten.' Hans Moors, een onderzoeker naar extreemrechts, zei in De Volkskrant dat Wilders wel 'een soort van verantwoordelijkheid heeft'. 'Wilders zou moeten beargumenteren wat er mis is met het gedachtegoed van mensen als Breivik.'

In Frankrijk viseert de antiracismeorganisatie MRAP het Front National. Ze zegt dat 'de populistische en extreemrechtse partijen een zware verantwoordelijkheid dragen in het schadelijke klimaat dat weegt op het hele continent'. Partijvoorzitster Marine Le Pen dreigt met een klacht tegen iedereen die een verband legt tussen de stellingen die ze verdedigt en de beweegredenen van Breivik.

In Oostenrijk ligt de FPÖ onder vuur. 'Als men lang genoeg stookt, dan vindt men mensen die de daad bij het woord voegen', zei politiek wetenschapper Thomas Schmidinger aan het persbureau Apa.

In eigen land distantieert Vlaams Belang zich krachtig van Breivik: 'Die man verdient de doodstraf', aldus Filip Dewinter.

 © Corelio








27-07-2011, p.4
Barbara Debusschere
Drama dwingt Geert Wilders in de verdediging

Drama dwingt Geert Wilders in de verdediging

Brussel l De rechtsconservatieve Nederlandse partijleider Geert Wilders (Partij van de Vrijheid) noemt de massamoord in Noorwegen 'een slag in het gezicht voor de wereldwijde anti-islambeweging.' Wilders stond onder druk om te reageren omdat de Noorse moordenaar met zijn gedachtengoed dweept.

Door Barbara Debusschere

Heeft Geert Wilders hier een aandeel in of is dat idee te gek voor woorden? In de Nederlandse media woedt het debat over een mogelijk verband tussen de binnenlandse politiek en het bloedvergieten in Noorwegen. De feiten zijn dat Anders Behring Breivik in zijn 1.500 pagina's tellende manifest zijn bewondering voor Wilders beschrijft. Zo noemt de Noor de PVV 'de enige echte partij voor conservatieven'.

Ook zou hij vorig jaar jaar in Londen een toespraak hebben bijgewoond van de Nederlandse rechtse politicus, die daar toen in het parlement zijn controversiële anti-islamfilm mocht tonen. Dat beweert een lid van de Britse extreemrechtse anti-islamistische organisatie English Defense League (EDL). Breivik geeft zelf aan dat leden van het EDL zijn mentoren waren en hij op de meeting met Wilders in Londen 'gerecruteerd werd'.

Bewondering aanslagen

Ondertussen uiten PVV-aanhangers hun bewondering en goedkeuring voor de aanslagen in Oslo en op het eilandje Utoya en stellen politiek analysten vraagtekens bij het verband tussen de partij en de Noorse gruwel. "In de Tweede Kamer is niemand te vinden die Wilders verantwoordelijk houdt", zo meldt de Volkskrant. Het gros van Wilders' collega's vindt die conclusie te simplistisch.

Maar politicologen menen dat de rechtse voorman er goed aan doet aan te geven waar voor hem de grens ligt. Sommigen vinden ook dat hij moet reageren op de bewonderende reacties van partijaanhangers op fora en op Twitter die binnen zijn invloedssfeer liggen. Dat doet hij vooralsnog niet. Wel reageert Wilders nu met een persmededeling. Daarin stelt hij dat de PVV "diep geschokt is door de brute moord en solidair is met de Noren." Verder benadrukt hij dat Breivik 'waanzinnig' is en dat het een spijtige zaak is dat de anti-islambeweging hier de dupe van wordt.

Wilders: "Het manifest van de dader maakt duidelijk dat het hier gaat om een waanzinnige. Hij wil samenwerken met Al Qaida, waar hij grote bewondering voor koestert. Hij hunkert naar het opblazen van steden, droomt van ridders die zichzelf op chirurgische wijze mutileren en wil zijn held Karadzic ontmoeten.

"Ook verwijst Breivik naar Nederland. Dat de strijd tegen de islamisering door een psychopaat op gewelddadige wijze wordt misbruikt is walgelijk en een slag in het gezicht van de wereldwijde anti-islambeweging."

Hij stelt dat noch de PVV noch hijzelf "verantwoordelijk zijn voor een eenzame verknipte idioot die de vrijheidslievende anti-islamiseringsidealen op gewelddadige manier misbruikt, hoe graag sommigen dat ook zouden willen. Wij zijn democraten in hart en nieren. De Partij voor de Vrijheid heeft nooit en te nimmer opgeroepen tot geweld en zal dat ook nooit doen. Wij geloven in de kracht van de stembus en de wijsheid van de kiezer. Niet in bommen en pistolen."

Ten slotte benadrukt Wilders dat de tragedie het zelfvertrouwen van zijn partij niet aan het wankelen zal brengen. "Wij strijden op een democratische en geweldloze manier tegen de verdere islamisering van onze samenleving en zullen dat blijven doen. Het behoud van onze vrijheid en veiligheid is ons enige doel."

Geert Wilders (pvv):

Breivik misbruikt de strijd tegen de islamisering. Dat is walgelijk en een slag in het gezicht van de wereldwijde anti-islambeweging

 © De Persgroep Publishing








27-07-2011, p.13
Aart Brouwer
Vermijd verdere terreur, straf populisten electoraal af

AART BROUWER: niet moslims, maar politici die hen 'binnenhalen' zijn Breiviks vijanden

Vermijd verdere terreur,

straf populisten electoraal af

l Aart Brouwer is redacteur van De Groene Amsterdammer.

l Brouwer stelt dat Anders Breivik wel degelijk een nationalist is in de geest van Geert Wilders.

Of de 32-jarige Anders Behring Breivik afgelopen vrijdag in zijn eentje heeft geopereerd is nog niet duidelijk. Dat hij schuldig is aan de dood van bijna 100 Noorse burgers staat wel vast. Breivik werd in flagrante delicto op het vakantie-eiland Utoya ingerekend. Volgens de Noorse politie en volgens zijn eigen advocaat heeft hij de bomaanslagen in Oslo en de massamoord op het eilandje bekend en is hij trots op zijn "gruwelijke maar noodzakelijke" daden.

Wat was er zo 'noodzakelijk' aan die bomaanslagen en de moord op tientallen jongeren van de Noorse Arbeidspartij? Wat dreef een onopvallende man die zich op zijn 15de vrijwillig had laten dopen in de brave Noorse staatskerk en die ondanks zijn beperkte opleiding een werkzaam en lucratief bestaan had opgebouwd tot zulk uitzinnig geweld? Wat bracht hem ertoe om zo veel mogelijk leed aan te richten, om een autobom in de hoofdstad tot ontploffing te brengen en van de verwarring gebruik te maken om koelbloedig weerloze jongeren neer te schieten?

Er is maar één antwoord mogelijk: dit was een aanslag in paramilitaire stijl en hij kwam van rechts. Breivik is net als de meeste terroristen geen psychopaat, geen lustmoordenaar of schizofreen. Hij wist wat hij deed en hij was politiek gemotiveerd. Breivik heeft jarenlang gewerkt aan een manifest van 1.500 pagina's, getiteld 2083, een Europese onafhankelijkheidsverklaring, dat hij voorafgaand aan zijn daad aan rechtse Finse politici toezond. Zijn doel, schrijft hij in dat manifest, is angst en verwarring zaaien om een conservatieve revolutie in de Europese politiek te bewerkstelligen, eindigend in de deportatie van alle moslims en de executie van alle echte of veronderstelde 'cultuurmarxisten'. Hij zet omstandig zijn motieven uiteen en beschrijft in detail hoe hij zijn daad voorbereidde. Hij geeft ook nauwkeurige aanwijzingen voor medestanders en toekomstige navolgers, van tips hoe je je creditcard kortstondig kunt opwaarderen tot een zeer realistische handleiding voor de verwerving of vervaardiging van tactische kernwapens die volgens hem de burgeroorlog in Europa aanzienlijk kunnen bekorten.

Breivik manifesteerde zich de laatste jaren nadrukkelijk op rechtse en extreem rechtse websites in Noorwegen en Zweden waar hij zich afzette tegen de 'islamisering' van Europa en opriep tot 'actief verzet' tegen de politici en 'cultuurmarxisten' die deze trend bewust in de hand werkten. Zijn aanslag is een oorlogsverklaring aan de Europese democratie, gepleegd uit naam van de verongelijkte minderheid die met toenemend succes ageert tegen de aanwezigheid van moslims op Europees grondgebied. Breivik is geen nazi, hij is een nationalist in de geest van het Front National, de PVV en de daarmee vergelijkbare Vooruitgangspartij Partij in Noorwegen waarvan hij enige jaren actief lid was. Hij neemt de leiders en intellectuele handlangers van deze partijen bij hun woord en omschrijft zichzelf als een hedendaagse Tempelridder, gewikkeld in een strijd op leven en dood met de islam, met de academische elite van Europa, met 'Brussel' en met de gevestigde politieke partijen.

Het is al een obscene gedachte dat zoveel onschuldige mensen moesten sterven omwille van zulke onzin. Zo mogelijk nog obscener is het feit dat dit alles de oppassende krantenlezer al te bekend voorkomt uit rechtse publicaties en betogen die helaas salonfähig zijn geworden. Breivik is net als de door hem bewonderde 'standvastige' Geert Wilders een volgeling van de Britse publiciste Bat Ye'or. In haar boek Eurabia stapelt zij verzinsel op verzinsel om te bewijzen dat de EU één groot complot tegen de Europese beschaving is. In Wilders' woorden: "Door heel Europa, niet alleen in Nederland, maar in heel Europa vechten de multiculturalistische elites een totale oorlog uit tegen hun bevolkingen." Ook Breivik heeft de boodschap begrepen: in deze oorlog zijn niet de moslims in Europa, maar de Europese politici die hen 'binnenhalen' de echte vijand. Vandaar dat Breivik geen Noorse moslims op de korrel nam, maar de regerende Arbeidspartij onder leiding van Jens Stoltenberg en de jongerenbeweging daarvan die hij als "Stoltenberg-Jugend" omschrijft.

Het wordt interessant om te zien welke ontwijkende bewegingen de vooraanstaande Europese populisten en islamhaters gaan maken om zich van de uiterst belastende associatie met Breivik te ontdoen. Ze zullen waarschijnlijk trachten hem als een geïsoleerde gek af te schilderen. Ze zullen zeker zeggen dat ze dit niet hebben bedoeld toen ze over hun 'totale oorlog' repten. Misschien is dat ook zo. Misschien zullen sommigen bij zichzelf te rade gaan en inzien dat de vrijheid van meningsuiting geen vrijbrief is voor ongebreidelde haatfantasieën, dat woorden hun gewicht hebben en dat het gebruik ervan politieke en morele consequenties heeft. Maar de toon is gezet, het kwaad geschied. De Europese veiligheidsdiensten zullen de extreem rechtse netwerken grondig moeten uitwieden en de kiezer zal het geraaskal van de populisten grondig moeten afstraffen, anders bestaat de kans dat er meer van zulke ongelukken gaan gebeuren.

Het wordt interessant om te zien welke ontwijkende bewegingen de vooraanstaande Europese populisten en islamhaters gaan maken om zich van de uiterst belastende associatie met Breivik te ontdoen

 © De Persgroep Publishing








26-07-2011, p.22
Johan Corthouts
Schatkist haalt 2,5 miljard op

Ondanks onrust op financiële markten is belangstelling voor Belgische obligaties groot

Schatkist haalt 2,5 miljard op

Brussel l Ondanks de onrust op de obligatiemarkten heeft de Belgische schatkist probleemloos 2,5 miljard euro opgehaald. De Amerikaanse zakenbank Morgan Stanley waarschuwt ons land voor de politieke patstelling.

door Johan Corthouts

Van de zijde van obligatiebeleggers was er gisteren grote belangstelling voor Belgische obligaties. "Het aanbod om in te schrijven op obligaties lag tweemaal zo hoog, wat bewijst dat er nog steeds voldoende vertrouwen in Belgisch staatspapier is", zei directeur Anne Leclercq van de Schatkist.

Op elk van de drie uitgegeven looptijden werd gretig ingetekend. De zesjaarsobligaties (403 miljoen euro) gingen aan 3,82 procent, de tienjaarsobligaties (1.062 miljoen euro) aan 4,27 procent en de dertigjaarsobligaties (1.040 miljoen euro) aan 4,82 procent. "Ondanks de grote volatiliteit op de markt zijn de rendementen die we bieden de afgelopen maanden zo goed als onveranderd gebleven", zegt Leclercq.

Op de obligatiemarkten heerst de afgelopen dagen grote onrust. Het renteverschil tussen Belgisch en Duits staatspapier steeg gisteren tot 150 basispunten. Na het euro-akkoord van donderdag was de zogeheten spread spectaculair gedaald naar 120 basispunten. Begin vorig week bedroeg het renteverschil met Duitsland nog 172 basispunten. Net zoals Italië en Spanje komt ook België opnieuw onder druk te staan.

Het feit dat de Belgische obligaties de rente-evolutie in landen zoals Italië en Spanje volgen is volgens de Amerikaanse zakenbank Morgan Stanley een duidelijk "voorteken van besmetting". De bank waarschuwt dat ons land het moeilijk kan krijgen, zeker omdat er nog steeds geen regering is. "Gezien de zenuwachtigheid in de markt over de schuldencrisis, kan de aanhoudende politieke patstelling in België snel uitgroeien tot een risico en het moeilijk maken om een besmetting af te weren."

De Schatkist, die dit jaar 34 miljard euro moet ophalen, erkent dat de eurocrisis het werken voor haar niet makkelijk maakt. "Een snelle vorming van een regering zou een goede zaak zijn", zegt Leclercq. "Dat zou comfortabel zijn en meer zekerheid bieden aan beleggers. Gelukkig hebben we dit jaar al 75 procent van ons geld opgehaald."

Volgens de Schatkist is het sentiment onder beleggers negatief. "Overal zie je de druk toenemen. Het is niet zo dat alleen België wordt geviseerd", zegt Leclercq. Dat de markt zenuwachtig is, heeft te maken met het jongste euro-akkoord. "De inwerkingtreding daarvan kan nog een tijdje op zich laten wachten", zegt Leclercq.

Beleggers tobben over de nieuwe bevoegdheden van het Europees noodfonds voor zwakkere eurolanden. Ze vragen zich ook af hoe groot uiteindelijk de bijdrage zal zijn van de financiële sector aan de redding van Griekenland. En het euro-akkoord moet ook nog worden goedgekeurd door nationale parlementen.

In Nederland bestaat hierover grote heibel: met name de PVV van Geert Wilders staat op de rem. De minderheidsregering van liberalen en christendemocraten kan niet rekenen op zijn fiat en hengelt naar steun van de oppositie om het akkoord door de Tweede Kamer te loodsen.

Zakenbank

Morgan Stanley:

Politieke patstelling kan snel uitgroeien tot een risico en het moeilijk maken om een besmetting af te weren

n De veelgeplaagde Griekse minister van Financiën Venizelos woonde gisteren in Washington een vergadering van het Institute of International Finance bij.

 © De Persgroep Publishing








26-07-2011, p.4
Marjolein Van De Water
Extreem rechtse politici en islam-critici moeten bittere pil slikken

Extreem rechtse politici en islam-critici moeten bittere pil slikken

Westerse bestrijders van de islam zijn ernstig in verlegenheid gebracht door Anders Behring Breivik. De dader van de moordaanslagen in Oslo was geïnspireerd door het gedachtegoed van een internationaal netwerk van organisaties en bloggers die menen dat er een wereldwijde oorlog gaande is tussen de islam en de westerse beschaving.

Door Marjolein van de Water

De door Breivik bewonderde Geert Wilders maakt van dit netwerk deel uit, met zijn Partij voor de Vrijheid en de vorig jaar in juli door hem opgerichte International Freedom Alliance. Nauw gelieerd hieraan zijn mensen als de Amerikaanse publicisten Robert Spencer en Pamela Geller, een zelfverklaarde fan van Wilders.

Zowel Geller als Spencer (die door Breivik in zijn manifest circa zestig keer wordt genoemd) reageerde de afgelopen dagen boos op het verband dat in internationale media wordt gelegd tussen hun anti-islamitische denkwereld en de daden van de Noorse schutter. Andere islamcritici buitelen over elkaar heen om zich van Breivik te distantiëren.

Pamela Geller schreef op haar blog Atlas Shrugs dat hooguit "de islamitische supremacisten" Breivik hebben aangespoord tot geweld. "Islamofobie, discriminatie en racisme zijn termen die moslims in Europa en Amerika gebruiken om mensen te misleiden. Zo doen deze misdadige moslimterroristen zich als slachtoffers voor."

Geller, directeur van Stop de Islamisering van Amerika, nodigde vorig jaar Geert Wilders uit voor een toespraak op 11 september in New York, uit protest tegen de bouwplannen voor een islamitisch centrum nabij Ground Zero.

Een andere inspiratiebron van Breivik zijn de boeken van Bat Ye'or. Zij is de grondlegger van de Eurabiatheorie, volgens welke een geïslamiseerd Europa uiteindelijk zal opgaan in de Arabische wereld. Dit komt mede door slappe sociaaldemocratische leiders, volgens haar marionetten van de Arabische leiders.

Robert Spencer wijst op zijn website Jihad Watch elk verband tussen zijn ideeën en de gebeurtenissen in Oslo af. "Een walgelijke neonazi", noemt hij Breivik. "De pers geeft mij en Bat Ye'or de schuld van de massamoord, alsof het vermoorden van een heleboel kinderen zou bijdragen aan de strijd tegen de wereldwijde jihad. Imams zetten hun volgelingen direct aan tot geweld. Ik doe dat niet, net zomin als anderen in de anti-jihadbeweging. Er staat niets op mijn website dat Breivik kon lezen als rechtvaardiging om iemand te vermoorden."

Marc Sageman, een ex-CIA-officier en terrorisme-expert, zegt in The New York Times dat het niet eerlijk zou zijn het geweld van Breivik toe te schrijven aan de auteurs die zijn wereldbeeld mede hebben vormgegeven. Maar net zoals de anti-jihadschrijvers de salafistische islam 'de infrastructuur van Al Qaida' noemen, zo zijn hun eigen schrijfsels op het internet 'de infrastructuur waaruit Breivik is voortgekomen'. Dat gaat "niet zonder kosten", volgens hem.

De Franse politicoloog Jean-Yves Camus denkt dat de toon van het debat over de islam kan aanzetten tot gewelddadig handelen. "Europa wordt door extreemrechtse politici al tien jaar lang neergezet als een continent dat overspoeld wordt door moslims, de vijanden van het Westen", zegt hij tegen het persbureau AFP. "Zo ontstaat een klimaat waardoor mensen tot actie overgaan."

Ook de meer gematigde islamcriticus Charles Johnson ziet een verband tussen de daden van Breivik en het discours over de islam. "Kijk naar wat deze mensen zeggen tegen hun extreemrechtse aanhangers. Als je dat letterlijk neemt, kom je tot een zieke conclusie. Is het dan verwonderlijk dat iemand die werkelijk gelooft in dit paranoia wereldbeeld, uiteindelijk de laatste stap neemt?", schrijft Johnson op zijn blog.

Robert Spencer (website Jihad Watch):

Er staat niets op mijn site dat deze moorden rechtvaardigt

 © De Persgroep Publishing








25-07-2011, p.6

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Moordmachine met  een missie

Anders Behring Breivik beraamde moordplan jarenlang tot in detail 

Anders Breivik (32) waant zich een moderne kruisvaarder, die Europa moet bevrijden van de islamisering.  Dat schrijft hij ook zelf, in een 1.500 pagina's lang  extreemrechts 'manifest' dat na zijn moordpartij boven water is gekomen. Portret van een man die leeft van 'haat' en zijn land daarom mee de hel in sleurde. 

Van onze redacteur

in Noorwegen

'Ik ben trots op mijn Viking-achtergrond', schrijft Anders Behring Breivik ergens rond pagina 1.500 van zijn schier eindeloos 'manifest'. Hij beantwoordt qua uiterlijk dan ook volledig aan het clichébeeld van de Noor. Groot, blond, blauwe ogen, sportief uiterlijk. Een man die in Noorwegen niet opvalt. En dat was de jongste jaren ook de bedoeling. Breivik broedde al bijna tien jaar lang op zijn moorddadige plan. Het moest een eerste slag worden in de strijd tegen -wat hij noemt- 'de islamisering van Europa'.

Hij ziet zichzelf als een soort moderne kruisvaarder, die de moslims moet helpen te verjagen uit Europa. En die meteen ook alle 'marxisten' wil afmaken, omdat die de islamisering in zijn ogen in de hand werken. 'Veertig jaar dialoog met de marxisten/multiculturalisten is geëindigd in een drama', schrijft hij.

Braaf op Facebook

Daarom besliste Breivik zich terug te trekken uit de democratie en 'in het gewapend verzet' te gaan. Maar omdat hij niet voortijdig tegen de lamp wilde lopen, moest hij tijdens de voorbereiding van zijn aanval zo onopvallend mogelijk door het leven gaan. Zelfs zijn vrienden mochten zich geen vragen stellen.

Het Facebook-profiel dat hij enkele dagen voor zijn moordende aanslagen online zette, laat dan ook niet vermoeden waarmee hij bezig was. De foto's tonen een glimlachende jongeman, die zich een fan noemt van psychologische boeken, van de klassieker 1984 van George Orwell en van films als 300, Gladiator en Dogville. Niets extreems. En dat geldt ook voor de televisieseries die hij volgens Facebook graag bekeek. Shield - over een keiharde, corrupte politieman - en Dexter -over een seriemoordenaar die bij de politie werkt - zijn series die ook veel Vlaamse kijkers kunnen bekoren. En het computerspelletje World of Warcraft is bij veel jongeren populair. Breivik noemt zichzelf ook lid van een schietclub. Maar daarmee is hij in Noorwegen ook al geen uitzondering.

En toch heeft hij zich de jongste jaren niet altijd kunnen inhouden. Onderzoek naar zijn activiteiten op het internet toont aan dat de Noor een tijdlang erg actief was op een internetforum op de site document.no, waarop islam- en vreemdelingenhaters vrijelijk hun gal konden spuwen. En er is dat ene Twitter-bericht dat hij via zijn pas geopende account verstuurde: 'Een persoon met een overtuiging is even sterk als 100.000 man met enkel belangen'. Het waren kleine indicaties dat deze man op iets broedde. Maar niemand zag op tijd in wat dat 'iets' dan wel kon zijn.

Eer en trouw

Breivik groeide op in Oslo-West, een deel van de stad dat merkelijk welstellender is dan het oosten. Op zijn eerste was hij in de buurt Skoyen komen wonen met zijn moeder, nadat zijn ouders van elkaar waren gescheiden. Zijn vader zou nadien naar Frankrijk verhuizen en heeft al jarenlang geen contact meer met zijn zoon.

Moeder en zoon betrokken in Skoyen een onopvallend, bakstenen appartement, dat de jongste dagen constant door de politie wordt bewaakt. Zelf noemt hij het 'een jeugd zonder noemenswaardige problemen', al vindt hij nu wel dat hij te veel vrijheid kreeg. Hij beschrijft in zijn manifest uitvoerig hoe hij als tiener veel optrok met moslimjongeren. 'Omdat die waarden als eer en trouw hoger in het vaandel voeren', voegt hij eraan toe. Hij had ook voor skinheads kunnen kiezen. Maar die waren niet alleen met veel minder, ook hun dresscode en metalmuziek stond Breivik niet aan. Hij had het meer voor hiphop. En geheel in de pocherige stijl van de rest van zijn manifest noemt hij zichzelf 'een van de meest notoire hiphoppers van West-Oslo'.

De politieke ommekeer - met bijhorende afkeer voor moslims - komt als hij een jaar of zestien is. Breivik sluit zich in die periode aan bij de conservatieve Vooruitgangspartij, die zich tegen immigratie kant. Hij zal enkele jaren lid blijven en een tijdlang een lokale jeugdafdeling leiden, maar in 2004 stapt hij eruit. Volgens zijn eigen manifest heeft hij dan al lang een ander, veel radicaler, pad gekozen. In het spoor van Servische nationalisten. Radovan Karadzic is zijn nieuwe held. Maar hij heeft het ook voor mannen als Geert Wilders.

Verlegen en secuur

Oude collega's reageerden dit weekend geschokt toen de identiteit van de moordenaar bekend werd gemaakt. Ze kenden Breivik als een gesloten en teruggetrokken jongeman. Secuur in zijn werk, noemen ex-collega's hem in de Noorse krant VG. En verder 'rustig, beleefd en verlegen'.

Dat was toen hij nog in loondienst was. Maar Breivik wilde meer. Vooral meer verdienen. In 2005 begon hij een eigen bedrijf, E-Commerce Group AS, dat zich bezighield met gegevensbeheer. 'Om een kapitaal te vergaren', zegt hij zelf. Al lukte dat niet helemaal, want na sterke verliezen door de economische crisis liet hij het bedrijf enkele jaren geleden failliet gaan. Zonder spijt, want op dat moment werd zijn leven toch al beheerst door zijn moordplan.

Een tijdje geleden startte hij toch een nieuwe zaak, het landbouwbedrijf Breivik Geofarm in de provincie Hedmark, op drie uur rijden van Oslo. Het was een keuze voor een heel nieuwe bedrijfstak, want Breivik begon plots groenten, wortels en knollen te telen. Nu lijkt het erop dat het bedrijf niets meer dan een dekmantel was. Het bood de moordenaar het ideale voorwendsel om grote hoeveelheden kunstmest aan te kopen. Zoals afgelopen mei, toen hij in een keer zes ton kunstmest kocht bij de Noorse coöperatieve Oddny Estenstad.

Er zijn sterke aanwijzingen dat hij die bestelling gedeeltelijk gebruikte om de krachtige bom te ontwikkelen, waarmee hij vrijdagmiddag een ravage aanrichtte in het regeringscentrum van Oslo. Hij liet de autobom daar ongezien achter.

Tot het allerlaatste moment slaagde Breivik erin zijn bedoelingen geheim te houden. Tot op het eiland Utoya zelfs. Eigenlijk had hij nooit op het eiland mogen raken. Maar met een smoes lukte het hem toch. Hij moest de veiligheid komen controleren, nadat er in Oslo een bom was ontploft, had hij gezegd. Zijn trui met politie-embleem deed de rest. Niemand nam zelfs maar de moeite om zijn zakken te controleren. Pas toen hij de jongeren van het kamp rond zich had verzameld, toonde hij zijn ware aard.

 © Corelio








25-07-2011, p.2
John Schoorl
'Ik ben geduldig, creatief en tolerant'

Het manifest van Anders Behring Breivik: zijn jeugd, het zelfbeeld en de idolen

'Ik ben geduldig, creatief en tolerant'

Op vrijdag 22 juli, om 12.51 uur, zet Anders Behring Breivik een punt achter zijn 2083 A European Declaration of Independence, een 1.518 pagina's tellend boekwerk dat na zijn gruweldaden op internet is terug te vinden, en waaraan hij drie jaar werkte. 'Ik geloof dat dit mijn laatste bijdrage is', waarna hij tekent als 'Andrew Berwick, Justiciar Knight Commander, lid van de Noorse en Europese Orde der Tempeliers.'

Door John Schoorl

22 juli is 'dag 82' in het boek van Breivik, de dag van "een alles of niets-scenario", de dag "van zijn verkleedpartij". "Het zou wel te gek zijn als mensen heel erg verbaasd zouden zijn." Twee uur later gaat er een autobom af in Oslo, waardoor zeven mensen omkomen en bijna honderd gewonden vallen. Op het eiland Utoya schiet hij die vrijdagmiddag 86 mensen dood, voornamelijk jongeren.

Alles gaat kalm, weloverwogen, angstaanjagend koel en gecalculeerd, zeggen ooggetuigen. Op een vage foto is Breivik te zien, vlak bij het water, met om hem heen lichamen, in alle rust mikkend op een zwemmende jongen.

In het manifest omschrijft hij zichzelf: "Ik ben een rustig type, en behoorlijk tolerant over de meeste zaken." Over zijn karaktereigenschappen schrijft hij: "Optimistisch, pragmatisch, ambitieus, creatief en hardwerkend." En: "Ik ben een extreem geduldig en erg positief ingesteld individu. Ik heb duidelijk mijn methodes aangepast de afgelopen jaren en nu ben ik gedreven door idealistische doelen voor mijn landgenoten en alle Europeanen."

Alles wat Breivik wilde zijn, dacht, was of meemaakte, vond hij blijkbaar de moeite waard om te delen. Herhaaldelijk beklemtoont hij in het manifest het belang dat zijn boodschap wordt verspreid, en hoe dat het beste kan. Die boodschap is gericht tegen het marxisme en de "islamitische kolonisatie van Europa door demografische oorlogsvoering".

Op de dag van zijn massamoord plaatste hij op YouTube een film waarin hij twaalf minuten lang uithaalt naar islam, marxisme en multiculturaliteit. Breivik is in de video te zien, gekleed in duikerspak en met een automatisch wapen in de aanslag. Net als het document is de film, die hij al in februari opnam, doordrenkt van verwijzingen naar kruisridders uit de middeleeuwen. Op het laatste beeld van het inmiddels verwijderde filmpje staat een geharnaste ridder klaar om met een zwaard uit te halen.

Breivik spreekt bewonderend over de Orde van de Tempeliers, een monnikenorde uit de 12de en 13de eeuw die feitelijk een ridderorde was en zich met kruistochten bezighield. Hij is lid van PCCTS (Pauperes commilitones Christi Templique Solomonici), vrij vertaald: soldaten van Christus en de Tempel van Solomon.

Ook heeft hij accounts op Facebook en Twitter, al blijft dat beperkt tot één tweet op 17 juli, met een citaat van de Engelse filosoof John Stuart Mill: "Een persoon met een geloof is even sterk als de kracht van honderden die alleen interesses hebben." Op Facebook laat hij weten een grote voorkeur te hebben voor de muziek van de Nederlandse dj Armin van Buuren, vooral met de sacrale zang van Audrey Gallagher. Hij plaatst vele video's op 17 en 18 juli. In de clip van 'The Sound of Goodbye' van Armin van Buuren is een groot meer te zien, waarin een naakte vrouw haar eigen ondergang tegemoet gaat. Sometimes the sound of goodbye is louder than any drumbeat.

In het manifest schrijft hij voor de Russische president Poetin veel bewondering te hebben, en dat hij Geert Wilders graag een keer zou willen ontmoeten. Ook België verdient blijkbaar meermaals zijn aandacht (zie kader).

Op stap met de vrienden

Zeer lang van tevoren heeft Breivik zijn daden voorbereid. Hij schrijft over verschillende fases die hij moet doorlopen, van het onderzoeken naar het daadwerkelijk maken en ontwikkelen. Van explosieven weet hij alles, en hij is uiteindelijk in staat om twintig soortgelijke aanslagen te plegen. Zijn manifest is een weerslag van zijn zoektocht naar het goede materiaal, ook voor zijn wapens. Hij beschrijft hoe hij zich traint, hoe hij beschermende kleding en politie-insignes koopt. Hij verstopt de goederen in een waterdichte koffer, begraven diep in de Noorse bossen. Hij transformeert tot een man die totaal is geobsedeerd door wat uiteindelijk een onbeschrijflijke reeks gruweldaden zou worden.

Pas echt operationeel wordt hij blijkbaar vanaf 2 mei van dit jaar, 'dag 1' die zou leiden tot 'dag 82'. Als dekmantel heeft hij in het voorjaar in Asta al een grote rode schuur gehuurd, die zijn bomlaboratorium wordt. Een appartement heeft hij in het 7 kilometer verderop gelegen Rena. Op 18 mei 2009 heeft hij Breivik Geofarm opgericht, organisatienummer 994089269. Met dit teeltbedrijf zal hij zich onder meer specialiseren in suikerbieten en meloenen.

Niemand heeft in de gaten wat hij voorbereidt. Hij lijkt een normaal sociaal leven te leiden, met zijn beste vrienden gaat hij op stap. Relaties met vrouwen gaat hij uit de weg die zouden 'de operatie' ondermijnen.

Hiphop

Breiviks ouders scheiden als hij 1 jaar oud is. Zijn moeder Wenche is verpleegster, zijn vader Jens een diplomaat die eerst op de Noorse ambassade in Londen en later in Parijs is gestationeerd. Hij heeft één zus, twee stiefzusters en twee stiefbroers. Zijn jeugd vindt hij allesbehalve negatief. Hoewel hij bij zijn moeder woont, heeft hij alle gelegenheid om zijn vader te ontmoeten. Zijn stiefvader is een voormalige militair, die nu vooral bij hoeren in Thailand rondhangt, noteert Breivik.

Het is een liberaal Noors middenklasse milieu waarin hij opgroeit, met een lichte politieke voorkeur voor de Arbeiderspartij.

Op zijn twaalfde komt Breivik in de hiphopbeweging van Oslo terecht: de West Side, een stuk braver dan de meer gewelddadige East Side. Tot zijn vijftiende spuit hij zijn 'tags' en 'pieces' overal op de muren: 'Morg', 'Wick' en 'Spok'. In die wereld, in "mijn kwetsbare jaren", wordt hij geconfronteerd met gewelddadige botsingen, vechtpartijen met moslimbendes, verkrachtingen, die hij ziet of waarvan hij hoort. Zijn eigen verwondingen komen niet verder dan een gebroken neus.

Of deze vijandige atmosfeer bepalend is geweest voor de ommekeer in zijn politieke denkbeelden, is niet helemaal duidelijk. Wel 'breekt' hij met de hiphopbeweging en wordt hij actief in de politiek. In 1999 wordt hij lid van de rechts-populistische Vooruitgangspartij FrP. Van 2004 tot 2006 is hij lokaal verantwoordelijk voor de jongerenafdeling. Maar hij komt erachter dat de politiek niet de manier is "om het systeem te veranderen". Hij doelt daar vooral op zijn afschuw van de islamisering en de multiculturele samenleving.

Nergens, in geen van zijn publicaties of uitingen op internet, blikt hij vooruit op deze geweldsexplosie. Nergens druipt de haat ervan af, tegen bijvoorbeeld de Arbeiderspartij of tegen minister-president Jens Stoltenberg.

Proteïneshakes

De 1,83 meter grote blonde Noor is lid van de Oslo Schietclub, heeft wapenvergunningen, maar lijkt zelfs op de door hem verspreide foto's niet op een man met een krankzinnige missie. Veel meer is een man te zien die blij is dat hij zichzelf kan verkleden, trots is dat hij met computerspelletjes uit de weg kan, buitengewoon actief is op de financiële markten en de wereld oproept tot een Conservatieve Revolutie.

De laatste week verloopt voor hem geordend. Op 'dag 78' drinkt hij vier grote proteïneshakes, hij vindt dat hij hard heeft gewerkt aan de voorbereidingen en gaat uit eten in een duur restaurant ("yummy"). Op 'dag 80' staat hij om half twee 's ochtends op om zijn film te downloaden, gooit alle spullen in zijn huurauto, en gaat eten. De volgende dag rijdt hij in elf uur naar het Noorse plaatsje Kautokeino, om daar in een goedkoop hotel te logeren.

'Dag 82', de dag van de aanslag en massamoord, realiseert hij zich nog om zijn financiële relaties te contacteren, per e-mail. Hij bepeinst bovendien dat mensen die zijn manifest lezen, moeten bedenken dat de hele operatie ook wel in dertig dagen had gekund, in plaats van meer dan tachtig dagen, zoals hij heeft gedaan. "Het oude gezegde klopt: als je iets goed gedaan wilt hebben, moet je het zelf doen."

Ten slotte staat hij stil bij wat agenten zullen denken als ze in de dagen na zijn daad zijn gangen napluizen. "Ze zouden misschien wel het vreemde idee hebben dat hij een terrorist zou zijn."

Op dezelfde dag wordt hij gearresteerd. Hij heeft inmiddels bekend. Over zijn daden heeft hij volgens zijn advocaat gezegd dat ze gruwelijk zijn, maar noodzakelijk.

Niemand heeft in de gaten wat hij voorbereidt. Hij lijkt een normaal sociaal leven te leiden. Relaties met vrouwen gaat hij uit de weg die zouden 'de operatie' ondermijnen

n Foto's van Anders Behring Breivik uit zijn manifest '2083, a European Declaration of Independence' zoals hij die verspreid heeft op internet.

 © De Persgroep Publishing








18-07-2011, p.3

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Tuig

Het is niet netjes om dat luidop te zeggen, maar nazi's en fascisten zijn tuig. Dat hebben ze driekwart eeuw geleden toch bewezen. Volgens een Nederlandse partij, die van gedoogpoliticus Geert Wilders, heeft het fascisme een hedendaagse variant: het islamfundamentalisme.

Wat gebeurt dan als een medewerker van deze partij, onze landgenoot Sam Van Rooy, de rust gaat zoeken in een shoppingparadijs en daarin wreed wordt gestoord door de aanblik van enkele mevrouwen in boerka, een keuze die volgens hem geen blijk van hedendaags denken is?

Trouw in de leer van zijn partij, meent de jongeman dat fascisten en boerkadragers van gelijk moreel allooi zijn. Hij voelt zich dus gemachtigd om te denken dat deze mevrouwen tuig zijn en zegt dat ook publiek. Waarschijnlijk vindt de jongeman de regels van de galanterie (het gaat hier toch om vrouwen) ouderwets. En een term als 'tuig' behoort dus niet alleen tot zijn vocabularium, maar ook tot zijn vrijheid van meningsuiting. In naam daarvan moeten wij allen blijkbaar publieke scheldpartijen gedogen. Bevorderen ze de kwaliteit van het openbare domein niet, allicht moet het omdat er hogere belangen op het spel staan.

Doctrinair denkt onze landgenoot nochtans dat het hun fundi-mannen zijn die deze vrouwen tot het dragen van die vreselijke boerka verplichten. Boerkadraagsters zijn dus veeleer slachtoffers dan daders en verdienen dus eerder slachtofferhulp en onze compassie dan een scheldpartij.

Maar vooral: wat waren deze dames aan het doen? Shoppen! En het is bekend dat de vrijheid nemen begint met consumeren, kiezen in de winkel. Misschien waren ze wel een fleurig zomerjurkje aan het zoeken.

 © Corelio








18-07-2011, p.7

Antwerpen, Limburg, Oost-Vlaanderen, Vlaams-Brabant/Brussel, West-Vlaanderen

Non-actief

Sam Van Rooy, werkzaam bij de PVV van Geert Wilders, staat op non-actief. Een filmpje op YouTube schoot bij de partij in het verkeerde keelgat. Van Rooy filmde in een winkelcentrum in Scheveningen enkele vrouwen in een boerka. Onder de titel 'Scheveningen anno 2011: kiemen van achterlijkheid' begeleidde Van Rooy zijn filmpje met het volgende commentaar: 'Opeens kwam dat tuig langslopen. Dus besloot ik ze maar gelijk te filmen. Of moet ik het normaal vinden dat mijn rust in Scheveningen wordt verpest door dat soort geïmporteerde achterlijkheid van de islamitische zandbak?' Geert Wilders mag dan iets tegen de islam hebben, hij vindt niet dat individuele personen als 'tuig' moeten worden bestempeld.

Zakdoek

Vlaams parlementslid Bart Tommelein (Open VLD) toont zich bekommerd om zijn collega Carl Decaluwé (CD&V). Tommelein kant zich resoluut tegen de 'marktverstorende' nieuwe beheersovereenkomst van de VRT waardoor de openbare omroep een derde net krijgt. Decaluwé haalde indertijd heel scherp uit toen Lieten het voornemen van een derde net in Humo liet optekenen. Maar de minister van Media haalde de volledige buit binnen. 'Ofwel heeft Decaluwé een bocht van 180 graden gemaakt, ofwel heeft Kris Peeters hem compleet belachelijk gemaakt', schrijft de liberale mediaspecialist.

Non-actief (2)

Samen met zijn vader Wim bundelde Sam Van Rooy de essays De islam. Kritische essays over een politieke religie. De schorsing verbaast hem. 'Wat een onzin dat je mensen geen tuig mag noemen. Mensen die de westerse waarden afwijzen ten faveure van een racistisch, fascistisch en inhumaan systeem als de sharia zijn gewoon tuig, net als nazi's en andere fascisten,' zegt hij in Elsevier.

Zakdoek (2)

De Merchtemse burgemeester Eddie De Block (Open VLD) die al een tijdje de vlaggen halfstok hangt uit protest tegen het uitblijven van een nieuwe regering, moedigt tegenwoordig N-VA-voorzitter Bart De Wever aan om toch maar aan de onderhandelingen deel te nemen. 'Een echte leider durft beslissingen nemen waarmee de radicale zijde van zijn partij niet akkoord gaat', schrijft hij. Hij vermoedt dat De Wever enkel uit is op het Antwerpse burgemeesterschap om de 'puinhoop België' te kunnen loslaten.

Met bijdragen van

Bart Brinckman.

 © Corelio








18-07-2011, p.7
Nathalie Carpentier
Wilders gooit Vlaming uit partij

PVV zet anti-islampublicist Sam Van Rooy op non-actief

Wilders gooit Vlaming uit partij

Brussel l De Vlaamse anti-islampublicist Sam Van Rooy (26), die voor de PVV van de Nederlandse politicus Geert Wilders werkte, is geschorst door die partij. Van Rooy had een filmpje van moslima's in boerka gepost op YouTube en hen op Facebook 'tuig' genoemd. Voor de PVV ging dat naar eigen zeggen 'veel te ver'.

Door Nathalie Carpentier

Onder de kop "Scheveningen anno 2011: kiemen van achterlijkheid" postte Sam Van Rooy zijn filmpje. Daarin zag je volgens het blad Elsevier dat Van Rooy vrouwen in boerka tegenkomt in Scheveningen en hen zwijgend begint te filmen. Op Facebook schreef hij vervolgens: "Opeens kwam dat tuig langslopen. Dus besloot ik ze maar gelijk te filmen. Of moet ik het normaal vinden dat mijn rust in Scheveningen wordt verpest door dat soort geïmporteerde achterlijkheid van de islamitische zandbak?" De PVV-fractie liet daarop weten dat "Van Rooy direct op non-actief werd gezet. Dit filmpje gaat ons veel te ver." En nog: "We zien graag een boerkaverbod, maar deze vrouwen zijn geen tuig." Het filmpje is inmiddels verdwenen en de Facebookpagina is afgesloten.

Van Rooy werd begin dit jaar beleidsmedewerker van de PVV in de Tweede Kamer. Daarmee voegde hij zich bij de rechts-conservatieve Vlaming Paul Beliën. Sam Van Rooy raakte bekend omdat hij op zijn elfde een bestseller, De vampierenmoord, schreef. Na een tweede boek stortte hij zich op het wielrennen.

Fundamentalisme

Sam Van Rooy werd ingenieur, maar dook de laatste jaren vooral op naast zijn vader, Wim Van Rooy. Die laatste was vroeger directeur van een Joodse school, hoofdredacteur van het blad van de P.E.N. en noemt zichzelf 'een oud-strijder van 68'. Beiden hebben zich nu vastgebeten in de islam en dan vooral in het enorme gevaar dat er volgens hen van uitgaat.

Vorig jaar stelden ze het boek De islam: kritische essays over een politieke religie van een dertigtal auteurs samen. Volgens een synopsis beschouwen alle auteurs "de islam als een imminent gevaar dat voor de zoveelste keer Europa tracht binnen te dringen". De inleiding eindigt met "de islam deugt niet". Schrijver Geert van Istendael noemt het een "zeer kritisch boek, waar je het mee oneens kunt zijn en dat zeker niet vriendelijk is voor de islam", en zou het aanraden. Anderen omschreven het boek als "islamofobie gebundeld".

Zoon Van Rooy toont zich een enorm bewonderaar van zijn vader. Critici van hun visie op de islam krijgen op internet te lezen dat ze 'dom' zijn en beter het 'werk' van zijn intelligente vader eens zouden lezen. Sam Van Rooy werkt ook voor de website van de Amerikaan Daniel Pipes, stichter van een conservatieve denktank en de man achter Campus Watch in de VS, een project dat ervan beschuldigd werd professoren die Israël bekritiseren "te intimideren". Pipes hield op zijn website ook vol dat Barack Obama een moslim is.

"Sam Van Rooy en zijn vader zijn islamofoob", reageert de Brusselse auteur en politiek filosoof Bleri Lleshi. "Ze hanteren een erg eenzijdige benadering van de islam, net zoals de fundamentalisten. Ze polariseren het debat alleen maar." Schrijver Tom Naegels omschreef vader Van Rooy als "de man achter de recente bekering van Benno Barnard tot het anti-islamitische verzet".

"Wim is erg kritisch tegenover alle godsdiensten, maar Sam is veel feller. Hij trekt de pro-Israëlkaart erg", aldus Naegels. Ze bestoken prominenten, onder wie Etienne Vermeersch, Benno Barnard, Dirk Verhofstadt en Geert van Istendael, dagelijks via mail met een "tapijtbombardement van propaganda". Naegels: "Ze schermen ermee dat ze enkel de religie bekritiseren en niet de moslims, maar dat klopt niet. Het is niet hun bedoeling haatgevoelens op te wekken, ze willen waarschuwen voor de islam als een nieuw soort nazisme, maar hun houding en woorden tegenover moslims zijn wel hatelijk. Je mag de islam een gevaarlijke godsdienst vinden, maar de heftige, boze en obsessieve manier waarop zij het doen, is best verontrustend en griezelig."

Haat zaaien

Sam van Rooy zelf zag uiteindelijk af van een reactie op zijn schorsing. Zijn vader reageert wel. "Als mijn zoon mensen in boerka tuig noemt, is de wereld te klein. De hele wereld is bang voor de islam. Zeggen dat er iets mis is met die ideologie en de manifestering ervan in de openbare ruimte, mag blijkbaar niet van de gedachtepolitie. Voor ons is een boerka een uniform, vergelijkbaar met de nazi-uniformen." Volgens vader Van Rooy begrijpt zijn zoon "de schorsing politiek" wel, maar ligt de schuld bij de "beeldvorming". "Wat vroeger ideologiekritiek was, wordt nu haat zaaien genoemd."

Volgens de voorzitter van Samenwerkingen van Marokkaanse Nederlanders zijn de uitlatingen van Wilders over de islam alvast wel mee de oorzaak van bekladdingen en bedreigingen van moskeeën. Volgens hem is "de rem eraf".

Sam en zijn vader Wim Van Rooy waarschuwen voor het gevaar van de islam, maar de zoon zou feller zijn dan de vader

n De PVV van Geert Wilders reageerde meteen op de post van Van Rooy: 'We zien graag een boerkaverbod, maar deze vrouwen zijn geen tuig.'

 © De Persgroep Publishing








16-07-2011, p.35
Sarah Theerlynck
Maatschappijkritiek en actualiteit als inspiratie

Cartoonfestival Knokke-Heist viert vijftigste verjaardag

Maatschappijkritiek en actualiteit als inspiratie

Van een schele schilder tot een afgehakte, in inkt gedoopte vinger bij een Iraaks stembiljet: de cartoons op het Internationaal Cartoonfestival Knokke-Heist komen er in alle maten en gewichten. Voor de vijftigste keer al speelt het evenement de nar aan het hof van Koning M'as-tu vu.

door sarah theerlynck

Een cartoonfestival in een gemeente die baadt in macht en luxe: het lijkt een knoert van een contradictie, een tang op het te vette varken. Toch houdt het Internationaal Cartoonfestival van Knokke-Heist al vijftig jaar stand. En dat is volgens de kersverse curator Christophe Floré minder verbazingwekkend dan je zou denken.

"Knokke is zelf een cartoon", zegt hij, wanneer we de grote festivaltent op het strand tegenover het Casino betreden. "De rijkdom, het hoge m'as-tu vu-gehalte: ze worden als vanzelfsprekend met Knokke geassocieerd. Ons festival is de nar aan het hof, maar wel een nar die steeds met open armen is ontvangen. Knokke kan goed met zichzelf lachen."

Ter ere van de vijftigste verjaardag mocht Geert Hoste grasduinen in vijftig jaar festivalgeschiedenis. Met zijn keuze uit liefst 6.300 internationale cartoons, vaak van amateurs, stelde hij de eerste expo van het festival samen: Lijnscherp. En lijnscherp zijn vooral de cartoons die op de Belgische politiek geïnspireerd zijn. "België is nog niet gesplitst", schrijft de cabaretier in een van zijn zeven 'inleidingen' op de tentoonstelling. "In een halve eeuw Cartoonfestival Knokke-Heist is dat het enige politieke onderwerp dat rechtop is blijven staan." In 1969 al maakt Pol De Valck een bedrieglijk eenvoudige cartoon over de tegenstelling tussen Walen en Vlamingen. Een Waalse automobilist laat een spoor van hanenpoten na, een Vlaamse een van leeuwenpoten. In '72 is er de cartoon met de Belgische landkaart met op de plek waar Brussel ligt, een grote knoop, in '83 die van de zandloper in de vorm van België waarbij het zand uit Vlaanderen wegvloeit naar Wallonië.

Rode draad

Het zijn sterke Belgische cartoons. De prestatie van "onze" cartoonisten is trouwens zowat de enige rode draad die in de drie tentoonstellingen van het festival te ontwaren valt. Telkens weer valt op wat voor stevige cartoontraditie we in dit land hebben opgebouwd. "Een land als België heeft een humoristische traditie nodig als overlevingsstrategie", zegt Floré. "Je kan maar beter lachen met je benarde situatie dan huilen: dat is onze mentaliteit."

Toeval is het dus niet dat de winnaar van de Press Cartoon Europe 2010, een van de drie grote prijzen die vandaag op het festival worden uitgereikt, naar een Belg gaat: Knack- en Trends-cartoonist Karl. Hij won met zijn secure en grafisch doorwrochte wit-zwart-cartoon van een gesluierde moslima versus Geert Wilders. De winnaar van de Press Cartoon Belgium kan veel minder overtuigen. Cécile Bertrands Tiger Woods-cartoon met spermatozoïden met kopjes als golfballetjes is nogal flauw. De cartoon is ook atypisch. De val van de Kerk en de opkomst van Bart De Wever: dat waren de twee grote thema's die de geesten van onze cartoonisten beroerden.

Niet alle cartoons spelen in op de actualiteit. Integendeel. Opvallend veel cartoonisten houden zich bewust buiten het maatschappelijk debat. Neem nu de winnaar van de internationale wedstrijd, waaraan meer dan 500 cartoonisten uit 76 landen deelnamen. Het werk van de laureaten vormt de derde expo op dit festival. De Luxemburger Pol Leurs won met een cartoon van een schele schilder die er niet in slaagt op de te schilderen deur te mikken en zo een "nieuwe" deur creëert in blauwe verf. Gedateerde slapstick. Was het een film geweest, het was er een van de dikke en de dunne.

Dan liever wat maatschappijkritiek, al kan ook die bijzonder verschillende vormen aannemen. Soms snijdt ze je de adem af, zoals de cartoon met de afgehakte, in inkt gedoopte vinger Canary Pete's visie op de Iraakse parlementsverkiezingen dan weer kiest ze de zachte weg. Zo vertedert de Amerikaanse Felipe Galindo met een cartoon van een ijsbeer die met zwarte verf pandaberen van zijn soortgenootjes maakt. Tegelijk heeft hij het over de gevolgen van de opwarming van de aarde. Slaan en zalven: ook onder cartoonisten is het een beproefde tactiek.

Voor wie niet genoeg heeft aan de meer dan driehonderd cartoons die het tentoonstellingspaviljoen biedt, is er ook nog de Cartoonroute met cartoons op panelen waar je je hoofd kan doorsteken. Het is een toeristische voetnoot bij een festival dat het moet hebben van het koren tussen het vele kaf. Van de pareltjes die ons in de krant, tussen alle ellende door, de verlossing van de lach schonken en nu het forum krijgen dat ze verdienen.

Cartoonfestival Knokke, nog tot en met 18 september 2011. Gratis. www.cartoonfestival.be

 © De Persgroep Publishing




 
